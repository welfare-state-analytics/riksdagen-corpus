<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201415</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201415</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201415--67</head>
          <docDate when="2015-03-05 00:00:00">2015-03-05 00:00:00</docDate>
        </div>
      </front>
      <body>
        <div>
          <note>
            § 1 Anmälan om subsidiaritetsprövning
          </note>
          <note>
            Tredje vice talmannen anmälde att utdrag ur prot. 2014/15:25
            för tisdagen den 3 mars i ärende om subsidiaritetsprövning av
            EU-förslag hade kommit in från finansutskottet.
          </note>
          <note>
            § 2 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2014/15:293
          </note>
          <note>
            Till riksdagen
          </note>
          <note>
            Interpellation 2014/15:293 RUT och framtiden
          </note>
          <note>
            av Désirée Pethrus (KD)
          </note>
          <note>
            Interpellationen kommer att besvaras tisdagen den 7 april 2015.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Stockholm den 4 mars 2015
          </note>
          <note>
            Finansdepartementet
          </note>
          <note>
            Magdalena Andersson (S)
          </note>
          <note>
            Enligt uppdrag
          </note>
          <note>
            Rikard Jermsten
          </note>
          <note>
            Expeditions- och rättschef
          </note>
          <note>
            Interpellation 2014/15:311
          </note>
          <note>
            Till riksdagen
          </note>
          <note>
            Interpellation 2014/15:311 Effektiv offentlig sektor som alternativ
            till höjda skatter på arbete
          </note>
          <note>
            av Niklas Wykman (M)
          </note>
          <note>
            Interpellationen kommer att besvaras tisdagen den 24 mars 2015.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Stockholm den 3 mars 2015
          </note>
          <note>
            Finansdepartementet
          </note>
          <note>
            Magdalena Andersson (S)
          </note>
          <note>
            Enligt uppdrag
          </note>
          <note>
            Rikard Jermsten
          </note>
          <note>
            Expeditions- och rättschef
          </note>
          <note>
            Interpellation 2014/15:313
          </note>
          <note>
            Till riksdagen
          </note>
          <note>
            Interpellation 2014/15:313 Förtroendet för skattesystemet
          </note>
          <note>
            av Niklas Wykman (M)
          </note>
          <note>
            Interpellationen kommer att besvaras tisdagen den 24 mars 2015.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Stockholm den 3 mars 2015
          </note>
          <note>
            Finansdepartementet
          </note>
          <note>
            Magdalena Andersson (S)
          </note>
          <note>
            Enligt uppdrag
          </note>
          <note>
            Rikard Jermsten
          </note>
          <note>
            Expeditions- och rättschef
          </note>
          <note>
            Interpellation 2014/15:314
          </note>
          <note>
            Till riksdagen
          </note>
          <note>
            Interpellation 2014/15:314 Kabinettssekreterarens besök i Moskva
          </note>
          <note>
            av Karin Enström (M)
          </note>
          <note>
            Interpellationen kommer att besvaras fredagen den 20 mars.
          </note>
          <note>
            Skälet till dröjsmålet är resor.
          </note>
          <note>
            Stockholm den 4 mars 2015
          </note>
          <note>
            Utrikesdepartementet
          </note>
          <note>
            Margot Wallström (S)
          </note>
          <note>
            Enligt uppdrag
          </note>
          <note>
            Fredrik Jörgensen
          </note>
          <note>
            Expeditionschef
          </note>
          <note>
            Interpellation 2014/15:322
          </note>
          <note>
            Till riksdagen
          </note>
          <note>
            Interpellation 2014/15:322 Beskattning av gåvor till välgörenhet
          </note>
          <note>
            av Erik Andersson (M)
          </note>
          <note>
            Interpellationen kommer att besvaras fredagen den 20 mars 2015.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Stockholm den 4 mars 2015
          </note>
          <note>
            Finansdepartementet
          </note>
          <note>
            Magdalena Andersson (S)
          </note>
          <note>
            Enligt uppdrag
          </note>
          <note>
            Rikard Jermsten
          </note>
          <note>
            Expeditions- och rättschef
          </note>
          <note>
            Interpellation 2014/15:338
          </note>
          <note>
            Till riksdagen
          </note>
          <note>
            Interpellation 2014/15:338 Konsekvenser av förändringar i RUT-avdraget
          </note>
          <note>
            av Olof Lavesson (M)
          </note>
          <note>
            Interpellationen kommer att besvaras tisdagen den 7 april 2015.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Stockholm den 4 mars 2015
          </note>
          <note>
            Finansdepartementet
          </note>
          <note>
            Magdalena Andersson (S)
          </note>
          <note>
            Enligt uppdrag
          </note>
          <note>
            Rikard Jermsten
          </note>
          <note>
            Expeditions- och rättschef
          </note>
          <note>
            § 3 Vårdvalssystem i primärvården
          </note>
          <note>
            Socialutskottets betänkande 2014/15:SoU3
          </note>
          <note>
            Vårdvalssystem i primärvården
          </note>
          <note>
            föredrogs.
          </note>
          <note type="speaker">
            Anf. 1 VERONICA PALM (S):
          </note>
          <note>
            Fru talman! I dag ska vi debattera ett ärende som heter Vårdvalssystem
            i primärvården . Jag vill börja med att redogöra för ärendet,
            för det kan vara helt obegripligt för den som i efterhand läser
            protokollet eller för den som lyssnar på debatten.
          </note>
          <note>
            Detta är det konstigaste riksdagsärende jag någonsin under alla
            mina år i riksdagen har behandlat i den här kammaren. Regeringen
            valde att som en av de första åtgärderna under hösten lägga fram
            en proposition för riksdagen för att ta bort den så kallade tvångs-LOV
            i primärvården. Det är den lag som gör att vi här inne, i riksdagens
            kammare, bestämmer om huruvida landstingen själva ska ha möjligheter
            till valfrihet och vårdvalssystem. Det är alltså en nationell
            tvångslagstiftning – något av det som är längst ifrån reell valfrihet
            i vården.
          </note>
          <note>
            Propositionen behövde ytterligare beredning, varför regeringen
            valde att dra tillbaka den så som en ansvarsfull regering gör
            när man får kritik. Regeringen valde vid ett regeringssammanträde
            att fatta beslut om att dra tillbaka propositionen.
          </note>
          <note>
            Då valde – och jag måste säga att jag är djupt förvånad – de
            fyra borgerliga partierna i riksdagen att motionera mot tillbakadragandet.
            Det handlar alltså om det faktum att regeringen tar ansvar för
            beredningsarbetet, väljer att plocka tillbaka förslaget och säger:
            Vi vill ytterligare bereda detta, för vi är beredda att ta ansvar
            för en lagstiftning som fungerar i verkligheten, och vi avser
            att återkomma till riksdagen med ett nytt lagförslag.
          </note>
          <note>
            Det var inte så att de borgerliga ville ha lagen och därför på
            något sätt var omtänksamma om regeringen. Det de ville var – och
            det går att läsa i motionerna i ärendet – att regeringen inte
            ska komma tillbaka med ett lagförslag. Jag har aldrig varit med
            om något liknande under alla mina år i riksdagen. Det normala
            är att riksdagen fattar beslut om vad man vill att regeringen
            ska göra – inte om vad man vill att regeringen inte ska göra.
            Detta är alltså ett väldigt speciellt ärende.
          </note>
          <note>
            Men nu är vi här. Vi har en majoritet av fyra högerpartier som
            är trogna sin vana att under de senaste fyra åren, den förra mandatperioden,
            arbeta tillsammans och vinna majoritet i kammaren. Även i det
            här fallet har de fyra borgerliga partierna tillsammans med det
            femte högerpartiet, Sverigedemokraterna, nu en majoritet. De vill
            förbjuda ett förslag som en socialdemokratisk och miljöpartistisk
            regering har tagit fram i samarbete med Vänsterpartiet om att
            reellt förbättra möjligheterna till valfrihet i vården. Det är
            sorgligt politiskt, och det är väldigt konstigt parlamentariskt
            arbetsmässigt. Men vi är där vi är.
          </note>
          <note>
            Fru talman! Då vill jag börja med att yrka bifall till den reservation
            som finns från Socialdemokraterna, Miljöpartiet och Vänsterpartiet.
          </note>
          <note>
            Jag kan inte låta bli att drista mig till att undra varför det
            är så viktigt för den samlade högern i den här kammaren att klåfingrigt
            försöka nagla fast problem som egentligen int e finns. Om man
            hade tyckt att det var problematiskt att regeringen ägnade sig
            åt ett bättre beredningsarbete skulle jag ha förstått det. Men
            det man vill är att helt enkelt inte bryta den trend som vi ser
            när det gäller marknadsdriven välfärd.
          </note>
          <note>
            Det är komplicerat. Det är ett ärende som är lite krångligt.
            Men politiskt är det glasklart. Politiskt är det väldigt enkelt.
            Vi har en höger som trots all kritik tycker att det är rimligt
            att marknadsmekanismer får driva välfärden. Vi har en höger som
            trots att man säger sig värna valfrihet och lokalt ansvar tycker
            att det smartaste är att vi i den här kammaren förbjuder landsting
            att själva välja om de vill ha privat eller bara offentlig välfärd
            i primärvården.
          </note>
          <note>
            Vi har en samlad höger som av ideologiska skäl tycker detta.
            Det är inte tricks och fix och låtsaspolitik. Det är det man gör
            i praktiken. Ärendet blir detta – tricks och fix och låtsaspolitik.
            Men grunden är en ideologisk övertygelse från högern om att det
            har funkat bra. Det har varit bra när marknaden får vara motor
            och styrande i välfärden. Det tycker inte vi i de tre partier
            som har reserverat sig. Det tycker inte Socialdemokraterna och
            Miljöpartiet i regering, och det tycker inte heller Vänsterpartiet
            i det samarbete vi har för att begränsa vinster i välfärden.
          </note>
          <note>
            Det är en djup ideologisk skillnad. Tycker vi att vi ska fortsätta
            med detta så kallade new public management med vinstjakt inte
            bara i de privata välfärdsföretagen utan en vinstjakt som också
            smittar av sig på den offentligt drivna välfärden? Eller tycker
            vi att vi som ansvarsfulla politiker som beskattar människor ska
            ta ansvar för att skattepengar som vi avsätter för skola, vård,
            omsorg och äldreomsorg också ska gå till just detta och inte till
            vinstuttag för aktieäg arna i de stora vårdkoncernerna?
          </note>
          <note>
            Det är där gränsen går, och det är där skillnaden finns. Det
            är det som debatten egentligen borde ha handlat om, om det hade
            varit så att högern inte hade varit mer intresserad av formalia.
            De vågar kanske inte ta diskussionen publikt. Det finns ju ett
            enormt motstånd bland befolkning mot new public management och
            vinstjakt som idé.
          </note>
          <note>
            Precis samtidigt som tillbakadragandet av propositionen kom fick
            vi en rapport från Riksrevisionen, som hårt slog ned på det sätt
            på vilket de så kallade valfrihetssystemen i primärvården har
            lett till ökad ojämlikhet. Det är detta som är effekten.
          </note>
          <note>
            Jag är politiskt aktiv för att jag vill öka jämlikheten, för
            att jag vill förbättra välfärden och för att jag vill förbättra
            kvaliteten i välfärden. Därför är det för mig logiskt att nu gå
            vidare och reservera mig mot det som den samlade högern föreslår,
            nämligen att regeringen inte ska få gå vidare.
          </note>
          <note>
            Jag måste avslutningsvis säga två saker till. Det är med en enorm
            stolthet som jag står här i dag, samma dag som regeringen fattar
            beslut om den utredning som vi så länge har väntat på. Det är
            den utredning där Socialdemokraterna och Miljöpartiet som regeringspartier
            tillsammans med Vänsterpartiet har kommit överens om hur vi kan
            hitta ett annat sätt – ett annat sätt där människors behov och
            människors behov av välfärd går före vinstjakt och idéer om new
            public management i välfärden.
          </note>
          <note>
            Det är en bra dag för att ha den här debatten. Nu tänker vi ta
            det ansvar som svenska folket har gett oss och gå vidare med att
            stärka kvaliteten i välfärden.
          </note>
          <note>
            Jag ser fram emot en spännande debatt. Och jag ser verkligen
            fram emot att få svar på varför det är viktigt att vi i den här
            kammaren förbjuder lokala politiskt valda att bestämma hur de
            vill organisera sin välfärd.
          </note>
          <note>
            (Applåder)
          </note>
          <note>
            I detta anförande instämde Catharina Bråkenhielm, Mikael Dahlqvist,
            Yasmine Larsson, Kristina Nilsson och Hans Hoff (alla S) samt
            Jan Lindholm (MP).
          </note>
          <note type="speaker">
            Anf. 2 JAN LINDHOLM (MP):
          </note>
          <note>
            Fru talman! Ärade åhörare, tv-tittare och ledamöter!
          </note>
          <note>
            Socialutskottets betänkande 3 om vårdvalssystem i primärvården
            har tillkommit med anledning av regeringens skrivelse angående
            återkallande av propositionen om upphävande av obligatoriskt vårdvalssystem
            i primärvården, vilket Veronica Palm redogjorde för. Andra anledningar
            är den följdmotion som lades med anledning av skrivelsen samt
            tre motionsyrkanden från allmänna motionstiden.
          </note>
          <note>
            Betänkandet är, även i mitt tycke, mycket obegripligt ur ett
            sakligt perspektiv. Men som Veronica Palm sa är det mycket lätt
            att förstå ur ett politiskt perspektiv.
          </note>
          <note>
            I utskottets ställningstagande kan man läsa att majoriteten anser
            det vara viktigt med ett fortsatt utvecklingsarbete för att exempelvis
            ”säkerställa jämlik vård”. Det skriver majoriteten. Samtidigt
            mynnar majoritetens ställningstagande ut i att riksdagen ska besluta
            att regeringen märkligt nog ska avbryta arbetet med upphävande
            av tvångskravet på vårdvalssystem. Man kan undra hur majoriteten
            får det att gå ihop. Det är bara möjligt genom att blunda för
            fakta.
          </note>
          <note>
            Jag undrar vad våra privata företag skulle säga om riksdagen
            började besluta om i vilka delar av en produktionskedja som till
            exempel Volvo eller Scania skulle tvingas använda underleverantörer.
            Sådana beslut vill företagen självklart äga själva. Den linje
            som utskottsmajoriteten driver innebär en ogenomtänkt och farlig
            utveckling för landstingen. Dessutom vägrar utskottsmajoriteten
            att ta ansvar för de ekonomiska konsekvenser som vårdvalssystemet
            leder till.
          </note>
          <note>
            Miljöpartiet menar att ett förändrings- och utvecklingsarbete
            som innebär så stora risker som detta måste få ske i huvudmännens
            egen regi och i den takt som de själva bestämmer. Därför är det
            självklart att landstingen måste få bestämma i vilken omfattning
            de anser sig ha möjlighet att inom rimliga kostnadsramar utvidga
            sitt åtagande på det oförutsägbara sätt som införandet av ett
            obligatoriskt vårdvalssystem innebär.
          </note>
          <note>
            Riksrevisionen har vid sin granskning av det vårdvalssystem som
            många landsting nu praktiserar på frivillig basis kunnat konstatera
            att kon ­ sekvenserna tydligt har blivit att patienter med mindre
            vårdbehov och hög ­ re socioekonomisk status har tagit för sig
            en större del av de totala vård ­ resurserna. Efterfrågestyrning
            visar sig nämligen vara något helt annat än behovsstyrning.
          </note>
          <note>
            Riksrevisionen konstaterar att vårdkrävande patienter missgynnas
            av systemet, vilket indirekt leder till högre totala kostnader.
            De konstaterar också att innovativa utvecklingsbidrag från reformen
            inte har varit möjliga att se. Summan har alltså blivit att det
            är svårare för landstingen att upprätthålla vårdens etiska principer.
            Vårdvalssystemet innebär med all tydlighet att den vård som ges
            inte längre är jämlik eller behovsanpassad. Såvitt jag vet hade
            inget av allianspartierna satt upp det som ett mål.
          </note>
          <note>
            När det nu är tydligt att vårdvalet leder till just vård som
            inte ges efter behov kan man tycka att politiker borde kunna ta
            detta till sig och fundera en gång till på om det blev särskilt
            lyckat. Men de konservativa allianspartierna håller fast vid sin
            tvångslagstiftning. Det är lika illa vare sig det beror på ideologiska
            låsningar eller om det bara handlar om prestige.
          </note>
          <note>
            Att tvinga på landstingen ett system som vi nu vet leder till
            att vården inte längre ges vare sig jämlikt eller efter behov,
            utan något beslut om att de etiska principerna inte längre ska
            gälla, upplever jag som ologiskt. Ef ­ tersom jag är ganska säker
            på att ingen egentligen vill se den här utveck ­ lingen i praktiken
            är det obegripligt att förbjuda regeringen att arbeta med att
            hitta former för att hävda en jämlik vård, precis som nu föreslås.
            Kon ­ kret är det just det som utskottsmajoritetens förslag i
            detta betänkande in ­ nebär. Man förbjuder regeringen att arbeta
            med att hitta lösningar.
          </note>
          <note>
            Jag som miljöpartist har självklart ingenting emot att landsting
            som anser att de har råd att utöver att finansiera vård efter
            behov dessutom finansiera r sådana vårdönskemål som skapas genom
            det fria valet . Men sådan efterfrågestyrd vård får självklart
            inte ges på bekostnad av att patienter med större vårdbehov åsidosätts.
          </note>
          <note>
            Jag tar det en gång till, fru talman, för att det ska bli tydligt
            och inte missförstås, vilket jag nästan förutsätter att det kommer
            att göras i kommande anföranden från allianspartierna. Landstingen
            får självklart, om de så önskar, finansiera vårdtjänster som inte
            motiveras utifrån de av riksdagen 1997 fastslagna etiska principerna
            om en jämlik vård som ges efter behov, så länge det inte missgynnar
            medborgare med större vårdbehov.
          </note>
          <note>
            Det är följaktligen svårt att förstå utskottsmajoritetens ställningstagande
            utifrån ett sakligt perspektiv, vilket jag påpekade inledningsvis.
            Däremot är det lätt att förstå det utifrån ett politiskt perspektiv.
          </note>
          <note>
            Aldrig tidigare i modern tid har Sverige så tydligt styrts av
            ideologiska överväganden som under de senaste åtta åren med alliansstyre.
            Lagrådets yttranden har många gånger körts över totalt, och remissinstanser
            som har sågat regeringens förslag har negligerats helt. Ideologin
            har varit viktigare än alla goda råd man har fått från de som
            i praktiken ska hantera de förändringar som man har velat genomföra.
          </note>
          <note>
            Debatten i frågan har pågått i säkerligen 20 år nu. Jag har inte
            varit med i den så länge, men jag uppfattar det som att man har
            hållit på så länge. Och jag upplever det som att de konservativa
            partierna, så här långt, inte har vågat tala om för väljarna vilken
            agendan bakom egentligen är.
          </note>
          <note>
            De politiker som, med det facit vi har i dag, fortsätter att
            argumentera för efterfrågestyrd vård på bekostnad av behovsstyrd
            vård – det är det som det handlar om – är inte beredda att ta
            det ekonomiska ansvaret för de merkostnader som uppstår på grund
            av efterfrågestyrningen. De säger i praktiken till väljarna att
            de inte längre är beredda att försvara tanken om vård efter behov.
            Det är slutsatsen.
          </note>
          <note>
            De allianspartier som i dag förespråkar vårdvalet som ett obligatorium
            förespråkar med Riksrevisionens egna ord, från när de besökte
            utskottet, en kvasimarknad där en oerhörd överkostnad genereras.
            Det är det som utskottets majoritet försvarar, mina vänner. De
            försvarar en kvasimarknad där en oerhörd överkostnad genereras.
          </note>
          <note>
            Fru talman! En ansvarsfull politik måste bygga på att huvudmännen
            själva får styra denna utveckling, utan tvång från staten. Därmed
            yrkar jag bifall till reservationen.
          </note>
          <note>
            (Applåder)
          </note>
          <note type="speaker">
            Anf. 3 KARIN RÅGSJÖ (V):
          </note>
          <note>
            Fru talman! Det är intressant att högeralliansen och Sverigedemokraterna
            nu genom ett tillkännagivande önskar att regeringen i fråga om
            LOV inte ska komma tillbaka till riksdagen med ett lagförslag.
          </note>
          <note>
            Regeringen har rätt och skyldighet att lägga fram förslag för
            riksdagen. Det och riksdagens rätt att rösta ned dessa förslag
            regleras i regeringsformen. Den ena instansen anser sig har rätt
            att bestämma att den andra instansen inte ska få använda den grundlagsreglerade
            rättigheten. Det är väldigt märkligt.
          </note>
          <note>
            Det är intressant att just etableringsfriheten för vårdföretag
            är en så viktig fråga för er att ni inte ens står ut med att frågan
            diskuteras och behandlas parlamentariskt. Det är väldigt märkligt.
          </note>
          <note>
            Stora reformer som påverkar ett helt lands hälso- och sjukvårdsinfrastruktur
            ska aldrig genomföras utan att man gör en utvärdering för att
            se vad det är som är br a och vad det är som går dåligt och sedan
            gör en bedömning av konsekvenserna. Så skedde inte vid genomförandet
            av etableringsreformen LOV. Varför?
          </note>
          <note>
            Det är uppenbart att högeralliansen och Sverigedemokraterna med
            sina lierade inom vårdföretagen har beröringsskräck för utvärderingar
            och forskning som inte höjer etableringsfriheten till skyarna.
            Högeralliansen vill ha forskning och undersökningar som går i
            takt med deras ideologi. Det är lite Nordkorea över det hela.
          </note>
          <note>
            Lagen om valfrihet handlar egentligen inte om valfrihet. I stället
            handlar den om den totala etableringsfriheten som finns inom primärvården.
            Det innebär att läkare och andra yrkesgrupper kan öppna en vårdcentral
            på orter och i stadsdelar där det är lukrativt och ekonomiskt
            lönsamt för ägaren. Det är ju inte vårdbehoven som styr, utan
            det är de ekonomiska incitamenten som styr. Är inte detta ett
            etiskt dilemma för er högervänner?
          </note>
          <note>
            Åk till Hallstavik! Där har ingen valt att konkurrera med landstingets
            vårdcentral. Stafettläkarna kommer och går, men på Östermalm valfriheten
            består. Så kan man sammanfatta den här lagen som har genomförts.
            Högeralliansen har gjort hälso- och sjukvården till en marknad
            där styrmedlet är: Här kan du tjäna pengar.
          </note>
          <note>
            Vi vill inte lägga skulden för den ojämlikhet som har uppstått
            i Sverige på dem som har etablerat dessa företag. Skulden ligger
            i stället på de högerpolitiker som hellre ser klirr i kassan för
            de etablerade företagen än att riksdagen följer hälso- och sjukvårdens
            paradprincip: V ården ska styras dit där den behövs mest.
          </note>
          <note>
            Sedan 1990 har flera olika reformer genomförts i syfte att marknadsanpassa
            och privatisera svensk sjukvård. Flera tydliga indikatorer tyder
            på att dessa reformer sammanfallit med en sjunkande kvalitet i
            sjukvården.
          </note>
          <note>
            För 15 år sedan var den medicinskt undvikbara dödligheten lägre
            i Sverige än i nästan alla andra OECD-länder. I dag rankas Sverige
            i mitten. Även rankningen av upplevd kvalitet i vården har fallit
            under samma tidsperiod , enligt European Consumer Index. Ytterligare
            en indikator på denna utveckling är Sifos undersökningar av svenskarnas
            förtroende för vården. År 2011 hade 60 procent av svenskarna högt
            eller mycket högt förtroende för vården. År 2014 föll motsvarande
            siffra till 41 procent. Jag vågar säga att vi har problem.
          </note>
          <note>
            LOV är lite som kejsarens nya kläder. De fundamentalistiska politikerna
            står vid sidan och applåderar tillsammans med Almega och Svenskt
            Näringsliv. De vägrar att ta ansvar för de stora problem som etableringsfriheten
            har inneburit.
          </note>
          <note>
            Alliansen sitter på möten med Riksrevisionen och ifrågasätter
            deras rigorösa rapport som tydligt visade att LOV-etableringsfriheten
            inte är en jämlik reform som gynnar dem som behöver vården mest.
          </note>
          <note>
            Analysen från Riksrevisionen visar att efterfrågan på vård har
            fått styras av relativt friska individer från gynnade samhällsgrupper
            som har ökat sin vårdkonsumtion. Här tar vi ställning för dem
            som behöver vården allra mest. Fler vårdcentraler i välbärgade
            områden gör det svårare att ge alla en likvärdig vård. Vi har
            en hälso- och sjukvårdslag som krockar med marknaden.
          </note>
          <note>
            Konkurrensverket har undersökt var de 190 privata vårdcentralerna
            som tillkom under 2010 och 2011 hamnade. Fler än hälften, 55 procent,
            etablerades i områden med mycket hög tillgänglighet , och 32 procent
            hamnade i områden med hög tillgänglighet. Det tycker vi är ett
            stort problem. Vad tycker ni?
          </note>
          <note>
            Endast en vårdcentral har etablerats i områden med låg eller
            mycket låg tillgänglighet, vilket motsvarar 0,5 procent av alla
            nyetableringar. Undersökningen visar också att storstadsområden
            gynnades medan glesbygdsområden och förortskommuner till storstäderna
            missgynnades. Från 2011 till 2013 har antalet vårdcentraler ökat
            med mer än befolkningsökningen i Stockholm, Uppsala, Östergötland
            och Gävleborg. I Norrbotten, Blekinge, Dalarna, Halland och Kalmar
            har antalet vårdcentraler däremot minskat, utan att det har skett
            motsvarande minskning av antalet invånare. Är inte detta problematiskt?
          </note>
          <note>
            Det verkar inte vara ett problem för högeralliansen och Sverigedemokraterna.
            Men det är inte så att de som bor i Stockholm behöver mer vård
            än de som bor i Norrbotten. I Stockholms innerstad är vi lönsamma
            patienter. Vi är relativt friska och snabbvårdade. Vi kan välja
            och vraka på vå rdcentraler som inte skiljer sig nämnvärt åt förutom
            på loggan. Det är här pengarna finns. Så kan vi inte ha det. Vänstern
            vill ha valfrihet, men vi vill ta bort etableringsfriheten. Låt
            landstingen bestämma vilket område som behöver vård mest, inte
            företagen!
          </note>
          <note>
            På mitt skrivbord ligger högar av propaganda från vårdföretagen.
            Jag har aldrig i hela mitt liv mottagit så mycket kostsamt material.
            Vårdföretagarnas marknadsföring måste vara i miljardklassen. Det
            finns en extrem rädsla för att lyfta fram den här frågan, och
            ni har hängt på det tåget. Jag tycker att det är smärtsamt att
            se att ni inte låter den parlamentariska processen ha sin gång.
          </note>
          <note>
            Det ska finnas absolut valfrihet, men inte etableringsfrihet.
            Det viktiga är att styra vården till hälsobehoven, det vill säga
            följa lagen för hälso- och sjukvården.
          </note>
          <note>
            Jag yrkar bifall till reservationen och frågar mig än en gång:
            Ska ni inte titta på alla rapporter som kommer och göra någonting
            åt den hälsoutveck ­ ling som vi har i Sverige?
          </note>
          <note>
            (Applåder)
          </note>
          <note type="speaker">
            Anf. 4 EMMA HENRIKSSON (KD):
          </note>
          <note>
            Fru talman! Vi debatterar i dag ett ärende som handlar om människor,
            om människors möjlighet att själva få bestämma över det som de
            har möjlighet att bestämma. När du blir sjuk ska du själv få bestämma
            vilken vårdcentral som du ska vända dig till. Det är det som frågan
            handlar om.
          </note>
          <note>
            Att vi i riksdagen har blivit tvungna att hantera den här frågan
            på det sätt som vi nu gör beror på att regeringen , som en av
            sina första åtgärder , på extremt kort tid – 20 dagars remisstid
            – skickade ut förslaget till ett väldigt snävt antal remissinstanser.
            Man missade till exempel patientorganisationerna, en grupp som
            kan tyckas vara relevant när det handlar om att förändra förutsättningarna
            för tillgången till vård.
          </note>
          <note>
            Man påstod att produkten var av en så enkel beskaffenhet att
            man inte ens behövde skicka förslaget till Lagrådet.
          </note>
          <note>
            Utskottet tog det ansvar som regeringen har och skickade ärendet
            för yttrande till Lagrådet. Lagrådet kom tillbaka med en förödande
            kritik av regeringens hantering. De ly fte fram den bristande
            respekt för lagstiftning som framkommer när man har en så kort
            remisstid utan att ens ange något skäl till att remisstiden behövde
            vara kort. Det faktum att regeringen fatta ­ de beslut endast
            sex dagar efter att remisstiden hade gått ut visar att regeringen
            inte var speciellt intresserad av vad remissinstanserna hade att
            säga.
          </note>
          <note>
            Man lyfter också fram att det var oklart om de problem som förslaget
            var ägnat att åtgärda ens skulle åtgärdas; det gäller de förslag
            som regeringen lade fram. Riksrevisionen skriver: Det saknas analys
            och konsekvensbeskrivning för bland annat patienter. Det saknas
            konsekvensanalys i regeringens förslag.
          </note>
          <note>
            Efter det att vi i utskottet hade tagit vårt ansvar och skickat
            förslaget till Lagrådet blev regeringen tvungen att dra tillbaka
            det. Man insåg att man inte skulle överleva politiskt. Då måste
            regeringen lägga fram ett nytt beslut om att man ska dra tillbaka
            det. Det beslutet ska behandlas av riksdagen. Det är det vi i
            riksdagen är till för, att behandla de propositioner och skrivelser
            som kommer från regeringen. Nu säger regeringspartiernas företrädare
            att det är absurt, att det är det konstigaste de har varit med
            om att vi behandlar det som är vårt ansvar att behandla.
          </note>
          <note>
            Från allianspartierna har vi valt att lägga fram förslaget att
            ge ett tillkännagivande till regeringen om att regeringen inte
            ska återkomma med ett förslag om att ta makten från medborgare
            för att ge den till politikerna. Vi vill att det ska bli klart
            för alla de viktiga välfärdsverksamheter som berörs vad det är
            för lagstiftning som gäller. Konsekvensen av regeringens agerande,
            trots att vi inte har någon ny lagstiftning, är att det lagts
            en våt filt över utvecklingen i alla dessa verksamheter.
          </note>
          <note>
            De läkarteam som ser patienternas behov och vill möta dem på
            ett bättre sätt genom att låna pengar, gå till banken och ta ett
            lån, och satsa på att utveckla sin vårdcentral får nej från banken,
            eftersom banken anser att det är en alltför stor politisk risk.
            Viktiga välfärdsverksamheter kan inte utvecklas på grund av det
            politiska hotet mot välfärdens utveckling.
          </note>
          <note>
            När Karin Rågsjö går upp och säger att vårt agerande är som Nordkoreas
            blir jag inte illa berörd för vår skull. Jag blir illa berörd
            för de människors skull som lever under det diktatoriska förtrycket
            i Nordkorea. Att jämföra när vi tar vårt parlamentariska ansvar
            genom att fatta beslut i Sveriges riksdag och skicka en uppmaning
            till regeringen, det som är riksdagsmajoritetens mening, med hur
            människorna lever i förtryckets Nordkorea är osmakligt, minst
            sagt.
          </note>
          <note>
            Det är viktigt att vi följer utvecklingen av välfärdens angelägna
            verksamheter. Det är viktigt att vi tar till oss kunskap. Men
            då ska vi också lyssna på vad som sägs i rapporterna och inte
            göra egna kvasianalyser av dem. Riksrevisionens senaste rapport
            må ha blivit ifrågasatt av landstingen och de regioner som blev
            granskade för att de själva inte delade den bilden. De kunde peka
            på hur stora, breda patientgrupper hade fått bättre vård, men
            det är en annan diskussion.
          </note>
          <note>
            Det regeringspartiernas företrädare missade att säga var att
            Riksrevi ­ sionen i sin rapport inte föreslår det som de har föreslagit.
            Riksrevisionen säger inte att vi ska ta bort vårdvalet. De säger
            att de som är ansvariga för vårdverksamheterna måste ställa rätt
            krav. Vi måste ha fokus på kvalitet. Tyvärr är det något som regeringen
            glömt bort.
          </note>
          <note>
            Med det, fru talman, vill jag yrka bifall till utskottets förslag
            i betänkandet. Vi ska skicka en uppmaning till regering en att
            ett borttagande av makten från patienterna inte kommer att passera
            genom Sveriges riksdag. Det är hos patienterna makten hör hemma.
          </note>
          <note>
            (Applåder)
          </note>
          <note type="speaker">
            Anf. 5 KARIN RÅGSJÖ (V) replik:
          </note>
          <note>
            Fru talman! Jag har flera frågor till dig, Emma Henriksson.
          </note>
          <note>
            Kristdemokraterna hade hand om Socialdepartementet, det vill
            säga hela hälso- och sjukvården, i åtta år. Funderade ni aldrig
            på att göra en ordentlig utvärd ering av hela den här processen?
            Det är en stor hälso- och sjukvårdsreform. Det är min första fråga.
          </note>
          <note>
            Den andra frågan är om ni har tittat på Konkurrensverkets rapport
            där det tydligt framkommer var vårdcentralerna etablerar sig.
            Du talar om jämlikhet i hälsa. Tycker du att det behövs fler vårdcentraler
            i specifika områden där man har en god hälsa? Det gäller Stockholm,
            Uppsala, Östergötland och Gävleborg, medan Norrbotten, Blekinge,
            Dalarna, Halland och Kalmar har fått gå kräftgång när det gäller
            vårdcentraler. Det tycker jag är allvarligt.
          </note>
          <note>
            Tycker du inte att det är allvarligt att man i exempelvis Stockholm
            har etablerat 60 nya vårdcentraler på Östermalm medan man etablerat
            noll i Botkyrka under en viss tidsperiod? Vi ser tydligt att vårdcentralerna
            etableras i områden där folk har en relativt god hälsa och en
            socioekonomisk status som ligger ganska högt i jämförelse med
            de stadsdelar och orter, särskilt i glesbygd, som går kräftgång.
          </note>
          <note>
            Tycker du inte att det är besvärligt att vården hamnar på de
            ställen där folk mår som bäst? Borde inte varningsklockorna ha
            ringt? Borde ni inte ha följt utvecklingen?
          </note>
          <note type="speaker">
            Anf. 6 EMMA HENRIKSSON (KD) replik:
          </note>
          <note>
            Fru talman! Det är otroligt viktigt med uppföljning. Uppföljning
            ska göras. Det ska göras av oss nationellt, vilket görs av våra
            granskningsmyndigheter, av Riksrevisionen och andra fristående
            aktörer. Det ska självklart också göras av dem som är ansvariga
            för vården, av de landstingspolitiker och regionpolitiker som
            är ansvariga för att sätta systemen i verket, hur man utformar
            vårdvalssystemen. På vissa håll har det gjorts, på en del håll
            har det inte gjorts ordentligt.
          </note>
          <note>
            För mig kan huvudproblemet inte vara om det öppnas nya vårdcentraler,
            om det ges bättre tillgänglighet till vård. Det är inte problemet.
            Däremot kan jag hålla med om att det kan finnas ställen där det
            skulle behöva öppnas nya vårdcentraler, ytterligare vårdcentraler.
            Det regeringspartierna gör, ivrigt påhejade av Vänsterpartiet,
            är att minska möjligheten för fler aktörer att komma in. Senast
            i dag läser vi om regeringens nya direktiv till den utredning
            som ska stoppa vinstmöjligheterna. Hela syftet med det är att
            inte ge utrymme för fler aktörer.
          </note>
          <note>
            Den politik regeringspartierna och Vänsterpartiet för är att
            verksamhetsföreträdare som vill satsa på att utveckla vårdcentraler
            och andra typer av välfärdsverksamheter inte ska få den möjligheten.
          </note>
          <note>
            Som landstingspolitiker och regionpolitiker har man självklart
            ett ansvar att se till att det öppnas en verksamhet om det saknas
            någonstans. På en del håll löser det sig när man låter någon annan
            aktör gå in. Vi kan på många håll i landet – i Storstockholmsområdet
            och ute på små orter – se att landstingets företrädare, det offentliga,
            försökt driva verksamhet men inte fått det att fungera utan varit
            beredda att lägga ned. Där har andra aktörer kunnat starta verksamhet.
          </note>
          <note type="speaker">
            Anf. 7 KARIN RÅGSJÖ (V) replik:
          </note>
          <note>
            Fru talman! Jag rekommenderar Emma Henriksson att göra en resa
            till Hallstavik och tala med dem som bor där. Det är en bruksort
            med relativt dålig service. Man har försökt etablera vårdcentral
            där. Ingen av de vårdaktörer som finns är intresserad. Man är
            mer intresserad av att öppna en vårdcentral på Kungsholmen. Så
            ser det ut. Vore jag läkare skulle jag också välja att öppna vårdcentral
            i innerstaden eller någon annanstans där folk mår ganska bra.
            Då har man större möjlighet att tjäna pengar.
          </note>
          <note>
            Det är inte vårdaktörerna vi ifrågasätter, utan styrningen av
            hälso- och sjukvården. Det handlar om våra skattepengar. Det handlar
            om jämlik hälsa. Jag tycker att det är ett stort problem när etableringen
            är så pass hög på orter där man redan har en god hälsa. Där kan
            man välja mellan flera vårdcentraler medan man på orter med en
            sämre hälsa och lägre socioekonomisk stan dard inte kan välja.
            Där finns det inte flera vårdcentraler. Det tycker jag är ett
            problem.
          </note>
          <note>
            Jag tycker också att det är ett problem att olika indikatorer
            som har mätt svensk hälso- och sjukvård visar att vi faller. Det
            här är en oerhört viktig fråga. Det är bra med valfrihet, men
            jag tycker att landstingens politiker ska få styra vården dit
            där den behövs mest. Man behöver inga fler vårdcentraler på orter
            där det redan finns många. Man måste se till att vårdcentralerna
            kommer till dem som behöver dem allra mest.
          </note>
          <note>
            Sedan kan man undra om alla de här små vårdcentralerna exempelvis
            kan härbärgera möjligheten att arbeta med psykisk ohälsa. Jag
            kan säga på rak arm att det inte funkar.
          </note>
          <note type="speaker">
            Anf. 8 EMMA HENRIKSSON (KD) replik:
          </note>
          <note>
            Fru talman! Det blir väldigt tydligt vad som är skillnaden mellan
            oss och Vänsterpartiet. Vänsterpartiet ser som sin främsta uppgift
            att förhindra god tillgänglighet. Jag ser som vår främsta uppgift
            att vi ska främja att det inte blir bristande tillgänglighet.
            God tillgänglighet är inte ett problem. Det är den bristande tillgängligheten
            som är ett problem.
          </note>
          <note>
            Här har vi någonting som kan förbättra tillgängligheten. Om de
            privata aktörerna inte går in och startar en ny verksamhet kan
            inte landstingets politiker eller regionpolitikerna som har ansvaret
            säga: Förlåt, men då kan inte vi göra någonting heller! Deras
            ansvar är fortfarande att se till att det finns god verksamhet
            överallt. Det ansvaret har inte försvunnit därför att andra aktörer
            hjälper till med att förbättra tillgängligheten.
          </note>
          <note>
            Det är samma ideologiska skillnad mellan oss och Vänsterpartiet
            när det gäller de här frågorna som när det gäller alla andra frågor.
            Ingen av oss gillar fattigdom. Men ni vill bekämpa rikedom när
            vi vill bekämpa fattigdom. Här vill ni bekämpa god tillgänglighet.
            Vi vill bekämpa dålig tillgänglighet.
          </note>
          <note type="speaker">
            Anf. 9 JAN LINDHOLM (MP) replik:
          </note>
          <note>
            Fru talman! Emma Henriksson inledde sitt anförande med att säga
            att frågan handlar om patienternas valfrihet. Hon avslutade det
            förra replikskiftet med att tala om att hennes parti arbetar för
            ökad tillgänglighet. Det låter som att de privata aktörer som
            etablerar sig på något sätt har alldeles egna resurser. Men det
            är faktiskt så att deras verksamhet betalas av offentliga medel.
          </note>
          <note>
            Man måste titta på vad som står i dessa utvärderingar, men man
            kan naturligtvis läsa dem väldigt olika. Jag sa precis samma sak
            som Emma Henriksson: att Riksrevisionen konstaterar att vissa
            grupper har fått ökad tillgänglighet i vården. Det tar Emma Henriksson
            till intäkt för att detta skulle vara något positivt. Men det
            Riksrevisionen tydligt pekar på är att det är de grupper som inte
            har de största behoven som har fått ökad tillgänglighet.
          </note>
          <note>
            Om vi nu ska leva upp till de uttalade målen för vården, att
            vård ska ges jämlikt och efter behov, vem ska då betala den vård
            som inte får utrymme och som borde ges efter behov, när resurserna
            går till tillgänglighet för dem som inte har lika stora behov?
          </note>
          <note>
            Det är därför det är så uppenbart att ni inte tar ekonomiskt
            ansvar för den här reformen. Jag är väldigt nyfiken på om det
            är så att Emma Henriksson inte kan se den skillnad som Riksrevisionen
            så tydligt beskriver i sin rapport: skillnaden i kostnadsutveckling
            mellan efterfrågestyrd vård och behovsstyrd vård.
          </note>
          <note type="speaker">
            Anf. 10 EMMA HENRIKSSON (KD) replik:
          </note>
          <note>
            Fru talman! Det fanns en del formuleringar att beakta i den riksrevi
            ­ sionsrapport som Jan Lindholm refererar till, men framför allt
            blev det mycket tolkningar efteråt som gjorde att det var svårt
            att uppfatta vad rap ­ porten faktiskt sa. Tar man del av hela
            rapporten, och dessutom av de svar som kommit från de regioner
            och landsting som undersökts i rapporten, ser man att det nog
            finns en del ytterligare fakta.
          </note>
          <note>
            En av de saker som nämns i rapporten är att man inte kan se att
            de mest sjuka i Skåne har fått fler besök. Skåneregionen invänder
            mot den uppgiften. I och för sig är det sant att den grupp man
            undersökt inte fick det Riksrevisionen tittade efter, nämligen
            fler läkarbesök. Men man kunde konstatera att det som behövdes
            var fler besök och bättre tillgänglighet utifrån patienternas
            egna önskemål och behov att träffa en distriktssköterska eller
            en sjuksköterska. Och den ökade tillgängligheten fick de.
          </note>
          <note>
            Vad man tittar på avgör vilket svar man får fram. När vi ska
            ta våra beslut måste vi lägga samman alla de underlag vi får.
          </note>
          <note>
            Det Riksrevisionen pekar på är att utformningen av ersättningsmodellerna
            påverkar vad man får. De brister som Riksrevisionen pekar på handlar
            inte om rätten för patienterna att välja, utan framför allt om
            att man får de resultat som ersättningssystemen riktar sig mot.
            De är alltså beroende av om man har rätt ersättningssystem.
          </note>
          <note type="speaker">
            Anf. 11 JAN LINDHOLM (MP) replik:
          </note>
          <note>
            Fru talman! Det är svårt att förstå vilka de egentliga motiven
            är bakom att man så benhårt håller fast vid att man vill tvinga
            landstingen att använda sig av en modell som ökar deras kostnader.
            Jag undrar om det är så att Emma Henriksson förnekar det citat
            jag använde mig av i mitt huvudanförande. Riksrevisionens budskap
            till oss i utskottet var ordagrant att den här modellen skapar
            en kvasimarknad där en oerhörd överkostnad genereras. Det borde
            man ta till sig, tycker jag.
          </note>
          <note>
            Vi har ansvar för att spelreglerna är sådana att produktionsresultatet
            blir bra. Vi har ansvar för mer än att den som känner att han
            har behov av vård har möjlighet att gå till flera olika ställen.
            Vi måste också ta ansvar för att systemet gör det möjligt att
            möta den vård man behöver på de här olika ställena, ta ansvar
            för att det finns plats och så vidare.
          </note>
          <note>
            Det handlar om den totala ekonomin. Vi har ansvar för budgeten.
            När man får en så klar signal om att det här är en modell som
            skapar en oerhörd överkostnad måste man ta sig en funderare. Är
            det inte dags att göra det?
          </note>
          <note type="speaker">
            Anf. 12 EMMA HENRIKSSON (KD) replik:
          </note>
          <note>
            Fru talman! Jag tror att Jan Lindholm kan behöva gå tillbaka
            och titta på alla de olika utredningar som har gjorts av vårdvalet
            och läsa de rekommendationer som ges. De är nämligen inte riktigt
            de som Jan Lindholm nu antyder att de skulle kunna vara. Riksrevisionen
            säger inte i sin rapport: Ta bort vårdvalet! Det är inte deras
            rekommendation. Gå tillbaka och läs rapporten i dess helhet!
          </note>
          <note>
            Vi ska vara väldigt varsamma med skattebetalarnas pengar på alla
            områden. Det är pengar vi förvaltar åt medborgarna för att kunna
            ge dem bästa möjliga vård. Men vi ska också vara varsamma om våra
            medborgares rättigheter att själva ha inflytande och självbestämmande
            över saker som de är de bästa att bedöma. Vem kan ge mig det bästa
            bemötandet utifrån mina vårdbehov? Patienter ser olika saker som
            viktiga. Det ska finnas möjlighet att välja den vårdcentral man
            vill.
          </note>
          <note>
            En förutsättning för att det ska finnas något att välja mellan
            är att det finns olika alternativ. På små orter kommer vi aldrig
            att kunna ha en uppsjö av olika vårdcentraler. Men på många små
            orter har möjligheten till valfrihet och nya aktörer i verksamheten
            bidragit till att det i alla fall finns någon verksamhet kvar;
            landstingen och politikerna har inte kunnat tillhandahålla det
            som medborgarna efterfrågat.
          </note>
          <note>
            Att vara rädd om skattebetalarnas resurser är att se till att
            pengarna används för utveckling och för att man ska kunna förbättra
            verksamheten. Om det bara finns en aktör och den är offentligt
            driven kan det ibland vara så att den misslyckas. Offentliga aktörer
            lyckas ibland också. Men det är inte givet att man är den bästa
            producenten av vård för att man är en offentlig aktör. Vi vill
            ha fler olika verksamheter därför att vi vet att mångfald gör
            att det finns förutsättningar för förbättringar.
          </note>
          <note type="speaker">
            Anf. 13 CECILIA WIDEGREN (M):
          </note>
          <note>
            Fru talman! Det märks att den nära vården berör. Det gäller inte
            bara den lilla killen som har ont, den äldre som behöver ett blodprov
            eller kronikern som gör ett återkommande besök. För dem är det
            självklart viktigt. Men lika mycket märks att det berör oss som
            är medborgarnas företrädare.
          </note>
          <note>
            Undersökningar visar att människor förväntar sig att den nära
            vården ska ha inte bara hög kvalitet utan också hög tillgänglighet
            och högt inflytande för den enskilde patienten. Dessutom konstaterar
            Göteborgs universitets SOM-institut att 80 procent tar det som
            självklart att de ska kunna välja i välfärden.
          </note>
          <note>
            Fru talman! Jag instämmer självklart i det som Kristdemokraternas
            Emma Henriksson har framfört. För Moderaterna och a llianspartierna,
            Centerpartiet, Folkpartiet och Kristdemokraterna, är rätten –
            lika för alla – att kunna välja den nära vården en viktig grund
            för vården och välfärden.
          </note>
          <note>
            Människors möjlighet att välja sin vård och omsorg är precis
            lika grundläggande, som de 80 procenten av medborgarna uppfattar
            det, som det är att skapa lika förutsättningar för alla oavsett
            var de bor någonstans i Sverige. Lika självklart är det för oss
            att vården ska vara solidariskt och gemensamt finansierad.
          </note>
          <note>
            Vårdvalet i primärvården har inneburit en både stor och positiv
            förändring när det gäller såväl tillgänglighet som kvalitetsarbete
            för patienterna. Möjligheterna till lika villkor för alla utförare
            har förbättrats steg för steg under dessa år, och det har utvecklats.
          </note>
          <note>
            För att höja kvaliteten ytterligare och säkerställa jämlik vård
            oavsett var man bor i Sverige efter behov och fortsätta öka tillgängligheten
            kan det utvecklingsarbetet självklart fortsätta för att stimulera
            detta och utveckla de vårdvalssystem som nu finns runt om i hela
            Sverige.
          </note>
          <note>
            Det är väl just utveckling som vi söker här. Jag tror att vi
            alla har en ganska klar uppfattning om att vi vill att den nära
            vården ska vara av god kvalitet och ha tillgänglighet och patientinflytande.
            Vårdvalet har också skapat möjlighet till fler arbetsgivare i
            en sektor där väldigt många kvinnor är anställda. Man skulle kunna
            hävda att detta är en reell jämställdhetsreform.
          </note>
          <note>
            Fru talman! Vänsterregeringen har nu verkligen försökt i flera
            steg att ta bort den rättighet som har varit en möjlighet sedan
            den 1 januari 2010. Vi beklagar det. Det är också den enda reformen
            som ansvarigt statsråd och regeringen har försökt att lägga på
            riksdagens b ord under de fem månader som de nu regerat. Det gäller
            ett område som är så oerhört viktigt, nämligen vår gemensamma
            hälso- och sjukvård.
          </note>
          <note>
            När man stressade och pressade missade man att fråga väldigt
            många som jobbar med hälso- och sjukvård, vårdens företrädare,
            patientorganisationer och andra företrädare som var beklämda,
            bekymrade och fundersamma. Vad var det egentligen regeringen ville
            och avsåg i detta, förutom att det låg ett absolut ideologiskt
            skimmer över det som man hela tiden tog sig för?
          </note>
          <note>
            Allianspartierna i socialutskottet begärde att Lagrådet också
            skulle få titta på detta. Det var först när statens jurister tydliggjorde
            för regeringen att detta var väldigt dåligt berett och förberett
            som man valde att göra den historiska nesan att dra tillbaka en
            proposition från riksdagen.
          </note>
          <note>
            Lagrådet skrev: Av det anförda följer att beredningen av lagförslaget
            inte är godtagbar och att regeringsformens beredningskrav således
            inte är uppfyllda. Det remitterade förslaget kan därför inte ligga
            till grund för lagstiftning. Lagrådet var väldigt tydligt.
          </note>
          <note>
            Oron finns nu att det ska återkomma. Det är också därför som
            allianspartierna föreslår riksdagen att i dag fatta ett tydligt
            beslut som i nte ska kunna gå att missförstå om att den rättighet
            som har varit självklar de senaste fem åren inte ska tas ifrån
            den enskilda människan oavsett var den bor i Sverige.
          </note>
          <note>
            Nu finns det en majoritet i riksdagens kammare. I eftermiddag
            kommer vi att fatta ett beslut. Det är högst anmärkningsvärt att
            det i dag är tomt på ansvarigt statsråds plats. Den enda reform
            som man hittills har valt att pre ­ sentera kommer inte att gå
            igenom i riksdagen eftersom man själv har dragit tillbaka förslaget.
            Men ansvarigt statsråd avser inte ens att ta diskus ­ sionen med
            de demokratiskt valda partierna som är här i riksdagen. Jag tycker
            att det är högst pinsamt för vänsterregeringen.
          </note>
          <note>
            Därtill har ansvarigt statsråd valt att i medierna kommentera
            det kommande beslutet i eftermiddag som att han och vänsterregeringen
            inte avser att följa beslutet. Man säger att fortsatt process
            och beredning pågår. Förhoppningsvis kan man rätta till det efter
            riksdagens beslut i dag kl. 16.00 så att man följer det som den
            demokratiska högborgen Sveriges riksdag fattar beslut om.
          </note>
          <note>
            Fru talman! Vårdens behov ska vara styrande , och kvaliteten
            ska vara vägledande. Jag blev nyligen påmind om detta. Jag besökte
            en av de 200 nya vårdcentraler som har vuxit fram sedan vårdvalet.
            Jag valde att besöka en av dem som vuxit fram på landsbygden.
          </note>
          <note>
            Jag möttes av väldigt positiva medarbetare. Man talar om både
            god kvalitet och ökad tillgänglighet. Man talar om fler patienter.
            Det var inte hundratals fler på just denna vårdcentral. Det var
            tusentals fler sedan vårdvalet 2010. Det är fantastiskt.
          </note>
          <note>
            Nu befinner man sig i ett sådant läge att man vill fortsätta
            att utveckla verksamheten. Man har vuxit ur sina lokaler. Man
            funderar till och med på att göra något speciellt för de mest
            sjuka, kroniker och andra, som gör fler än fyra besök årligen
            på just denna vårdcentral. Men nya lokaler med hyreskontrakt på
            fem år kräver helt andra förbindelser för banken, och banken säger
            nej.
          </note>
          <note>
            Det ligger i dag en ganska tung filt över det Vårdsverige som
            vill fortsätta att utveckla både kvalitet och tillgänglighet eftersom
            denna ovisshet råder. Regeringen och ansvarigt statsråd väljer
            att inte lämna besked om det är riksdagens beslut som ska gälla
            eller inte. Regeringspartierna bör därför ta chansen att tala
            om att riksdagens beslut fortsatt ska gälla.
          </note>
          <note>
            Fru talman! Jag skulle vilja ställa några frågor till Socialdemokraterna.
          </note>
          <note>
            Den första frågan är: Är Socialdemokraterna och Veronica Palm
            för mångfald i välfärden?
          </note>
          <note>
            Min andra fråga är: Är Socialdemokraterna och Veronica Palm för
            jämlik vård oavsett v ar man bor någonstans i Sverige ?
          </note>
          <note>
            Min tredje fråga är: Är Socialdemokraterna och Veronica Palm
            för allas lika rättighet att kunna välja det oavsett var de bor
            någonstans i Sverige?
          </note>
          <note>
            Min fjärde fråga är: Kommer vänsterregeringen att följa riksdagens
            eventuellt fattade beslut i dag kl. 16.00?
          </note>
          <note>
            Min femte fråga gäller det som gör mig mest illa berörd. Jag
            har tagit del av ett regeringsbeslut som fattats i dag. Det är
            ett utredningsdirektiv på 25 sidor där regeringen tydligt kör
            över riksdagens eventuellt fattade beslut i eftermiddag. På s.
            15 talar man om att man nu ska fortsatt utreda och bereda frågan
            om att avskaffa valfriheten i primärvården. Min tydliga frå ­
            ga till Socialdemokraterna och Veronica Palm är: Respekterar inte
            ni riksdagens fattade beslut? Samma dag som riksdagen fattar beslut
            väljer ni att köra över detta på ett regeringssammanträde.
          </note>
          <note>
            Fru talman! Jag yrkar avslutningsvis precis som Kristdemokraternas
            Emma Henriksson bifall till utskottets förslag om att riksdagen
            riktar ett tillkännagivande till regeringen om att avsluta beredningen
            av frågan om att upphäva kravet på vårdvalssystem i primärvården
            och inte återkomma med eventuellt nya förslag. Det är motioner
            från Alliansen och Moderaterna.
          </note>
          <note>
            (Applåder)
          </note>
          <note type="speaker">
            Anf. 14 VERONICA PALM (S) replik:
          </note>
          <note>
            Fru talman! Jag ska försöka svara på de frågor till mig som Cecilia
            Widegren ställde i sitt anförande. Jag har också några frågor
            till Cecilia som jag vill ställa.
          </note>
          <note>
            I dag tillsatte regeringen en utredning och fattade beslut om
            utredningens direktiv just för att säkra mångfalden inom primärvården
            och få en reell välfärd och valfrihet. Det är ett av syftena:
            att säkra den reella mångfalden. Jag som bor i Stockholms södra
            sjukvårdsområde kan i dag bara välja mellan olika privata aktörer.
            Jag är intresserad av att få en bra kvalitet i min välfärd.
          </note>
          <note>
            Den jämlika vården är också en del i det arbetet. Man ska inte
            leka affär och premiera innerstad framför socioekonomiskt mer
            tyngda områden, vilket ju har blivit effekten av vårdvalet i till
            exempel Stockholm. På Östermalm ploppar det upp en massa läkarcentraler.
            Rinkeby får mindre resurser trots att det är lika många listade.
          </note>
          <note>
            Självklart följer regeringen av riksdagen fattade beslut. Det
            är därför man gör den större utredningen, för att säkra välfärden
            och välfärdens kvalitet. Möjligheten att välja vård kommer att
            finnas kvar.
          </note>
          <note>
            Mina frågor till Cecilia är:
          </note>
          <note type="speaker">
            Anf. 15 CECILIA WIDEGREN (M) replik:
          </note>
          <note>
            Fru talman! Riksdagen ska möjliggöra en lagstiftning som är lika
            för alla oavsett var man bor i Sverige. Min utgångspunkt är därför
            inte södra Stockholm. Min utgångspunkt är hela Sverige. Att då
            sätta sig över den patienträttighet som finns i dag är att ta
            sig väldigt mycket makt över den enskilda människan.
          </note>
          <note>
            Veronica Palm vet att det sedan den 1 januari finns en patientlagstiftning
            som möjliggör just den enskilda patientens rättighet. Har Veronica
            Palm och Socialdemokraterna tänkt återkomma till riksdagen med
            förslag även på det området, alltså om att uppriva den rättigheten
            och den reformen? Nu sätter man sig ju över den möjlig het som
            har funnits sedan den 1 januari 2010 om vårdval för den nära vården
            runt om i Sverige. Det är lite grann detta man kan läsa in i svaret
            på alla de frågor jag ställde till Veronica Palm. Det handlar
            om att man som politiker skulle kunna styra detta bättre än någon
            annan.
          </note>
          <note>
            Vi har i dag en patientlag. Är det regeringens och Socialdemokraternas
            avsikt att återkomma till riksdagen och också riva upp de rättigheter
            som finns på det området?
          </note>
          <note>
            Vi ska fortsätta att ha god tillgänglighet och kvalitet, och
            vårdens medarbetare ska fortsatt få den här utvecklingen. Jag
            tror faktiskt inte att Veronica Palm har läst det direktiv som
            regeringen i dag fattar beslut om. Där väljer regeringen att köra
            över det som blir riksdagens beslut i eftermiddag. Respekterar
            inte Socialdemokraterna det beslut som riksdagen komme r att fatta
            i dag klockan fyra ?
          </note>
          <note type="speaker">
            Anf. 16 VERONICA PALM (S) replik:
          </note>
          <note>
            Fru talman! Jag ställde två frågor till Cecilia Widegren som
            hon borde ha kunnat klara av att besvara på två minuter. Den ena
            var: Varför är Cecilia Widegren och Moderaterna bättre skickade
            att fatta beslut om valfrihet i vården än man är på lokal nivå?
            Där svarade i och för sig Cecilia Widegren väldigt tydligt att
            det är bättre att vi här i Stockholm fattar beslut om hur man
            ska organisera vårdcentralerna i hela landet. Jag tycker att det
            är en väldigt konstig syn på det lokala initiativet.
          </note>
          <note>
            Landet ser olika ut. Man behöver organisera välfärden olika i
            olika delar av landet.
          </note>
          <note>
            Det var ett tydligt svar. Moderaterna anser sig bättre än alla
            andra att fatta beslut. Då gör man det när man får möjlighet.
            Man beslutar då om tvångs-LOV på nationell nivå. Det var ett tydligt
            svar.
          </note>
          <note>
            Den andra frågan var: Vad är de egentliga bevekelsegrunderna
            för att leka affär med välfärden? Det är ju i grunden detta hela
            systemet handlar om. Man leker affär med våra skattepengar och
            slösar bort, som i fallet med Moderaterna i Stockholm, 19,3 miljoner
            på ett år på en försäljning av en vårdcentral. Jag tycker att
            det är fruktansvärt oansvarigt! Men det är så Moderaterna väljer
            att använda skattepengarna.
          </note>
          <note>
            Cecilia Widegren valde att inte svara på den frågan. Jag vill
            ge dig en chans till. Detta är ett parti som har tydliga personkopplingar
            i alla privata vårdkoncerner. Det är ett parti som med en dåres
            envishet har vägrat medborgarna insyn i sin partikassa. Jag är
            inte konspirationsteoretisk, men jag fattar att det är jobbigt.
            Det är jobbigt att bli osams med sina kompisar. Det är jobbigt
            att bita den hand som föder en. Vad är egentligen skälet, Cecilia
            Widegren?
          </note>
          <note type="speaker">
            Anf. 17 CECILIA WIDEGREN (M) replik:
          </note>
          <note>
            Fru talman! Vad var det egentligen för debatt vi skulle ha? Var
            det partistöden vi skulle ta i dag, eller var det detta om patienternas
            rättighet att få välja den nära vården? Ursäkta, Veronica Palm
            och Socialdemokraterna, men ni är just nu svaret skyldiga på sex
            frågor. Det är rätt pinsamt , alltså.
          </note>
          <note>
            Samma dag som riksdagen avser att fatta ett beslut som vi diskuterat
            om i fem månader kör regeringen över det totalt genom ett utredningsdirektiv.
            Det luktar konstitutionellt så det bara ryker om det. Förhoppningsvis
            är det väl några journalister och jurister som börjar vakna i
            de här frågorna. Det är högst pinsamt.
          </note>
          <note>
            Svaret på din första fråga är väldigt tydligt: Det är patienten
            som ska ha makten att välja den nära sjukvården. Det är så lokalt
            man kan komma. Makten ska finnas hos den enskilde – hos barnet,
            hos den äldre, hos mamman och pappan.
          </note>
          <note>
            För det andra är det självklart att det ska vara lika spelregler
            för alla aktörer. Om det är något som de senaste årens vårdvals-
            och välfärdsreformer har gjort är det att tydliggöra kvalitetskraven
            oavsett aktör. Oavsett om vården är offentlig, privat eller ideellt
            driven ska det vara kvalitetsboken som styr, inte ägarformen.
            Självklart ska de resurser vi i dag avsätter för svensk välfärd
            gå till välfärden, men det ska vara lika oavsett vilken aktör
            det är.
          </note>
          <note>
            Det handlar om tillståndsprövning och uppföljning. Det har hänt
            otroligt mycket på det området de senaste tio åren i Sverige,
            mycket tack vare just mångfalden och möjligheten för fler att
            söka andra arbetsgivare. Jag trodde att Socialdemokraterna var
            för mångfald, men Veronica Palm har i dag förklarat för Sveriges
            riksdag att så inte är fallet.
          </note>
          <note type="speaker">
            Anf. 18 KARIN RÅGSJÖ (V) replik:
          </note>
          <note>
            Fru talman! Jag tänkte fråga dig, Cecilia, vilka som ska styra
            vården i Sverige. Är det företagen eller politikerna? Det kan
            man verkligen fråga sig.
          </note>
          <note>
            År 2008 fanns det sex vårdcentraler i Botkyrka och sex på Östermalm.
            I dag, 2015, finns det 13 vårdcentraler på Östermalm och sex i
            Botkyrka. Antingen har Östermalmsborna blivit betydligt sjukare,
            eller så är det mer lönsamt att bedriva vård på Östermalm. Vad
            tror du, Cecilia?
          </note>
          <note>
            Jag är ju lite Stockholmsfixerad, som ni känner till, men man
            blir lite undrande när man ser ut över landet och kan konstatera
            att mellan 2011 och 2013 har antalet vårdcentraler ökat motsvarande
            mer än befolkningsökningen i Stockholm, Uppsala, Östergötland
            och Gävleborg medan däremot antalet vårdcentraler i Norrbotten,
            Blekinge, Dalarna, Halland och Kalmar har minskat fastän befolkningen
            inte har det. Vad handlar detta om, tror du, Cecilia?
          </note>
          <note>
            Är det enbart landstingspolitikerna, eller är det mer lönsamt
            för företagen? Det är ju företagen som bestämmer var de ska etablera
            sig. Det här handlar inte om valfrihet för dig och mig, egentligen,
            utan om etableringsfriheten för företag. De anser att det är mer
            lönsamt att etablera sig i Uppsala än i Norrbotten.
          </note>
          <note>
            Jag tycker att detta är ett stort problem, och det gäller hela
            hälsofrågan. Vem ska styra hälsan? Vem ska se till att vårdcentralerna
            hamnar där de behövs bäst? Är det du och jag, är det Almega, är
            det Svenskt Näringsliv eller är det politiker i landstinget –
            vad tycker du, Cecilia?
          </note>
          <note>
            Jag måste säga: De som har varit mest oroliga i den här frågan
            är inte patientföreningarna, utan det är just dina vänner inom
            vårdföretagen, Almega och Svenskt Näringsliv. Det är de som hela
            tiden står på barrikaderna.
          </note>
          <note type="speaker">
            Anf. 19 CECILIA WIDEGREN (M) replik:
          </note>
          <note>
            Fru talman! Med all respekt för alla viktiga frågor som diskuteras
            i landstingsfullmäktige i Stockholm tycker jag att vi släpper
            den här frågan och konstaterar att vi är till för hela landet,
            oavsett var man bor någonstans.
          </note>
          <note>
            Då kan vi konstatera att det har blivit 200 nya etableringar
            av vårdcentraler runt om i hela Sverige. Det är fantastiskt. Det
            har skett på landsbygden, där jag råkar bo, och det har skett
            i storstäderna. Det har skett i norra Sverige, och det har skett
            i södra Sverige. Det är en fantastisk utveckling.
          </note>
          <note>
            Jag tror inte att det egentligen är någon politiker som är emot
            att människor får vård i tid och utifrån de behov som finns. Men
            till skillnad från Vänsterpartiet tycker jag inte att makten ska
            ligga här inne om den inte behöver ligga här inne, utan den ska
            ligga hos den enskilda människan.
          </note>
          <note>
            Jag tycker att det är en fantastisk patientlag som har vuxit
            fram i Sverige. Efter ett antal vårdvalsreformer blev det en del
            av crescendot på det som allianspartierna bidrog med under sina
            åtta år.
          </note>
          <note>
            Min fråga till Karin Rågsjö och Vänsterpartiet är såklart: Avser
            ni att riva upp den här patientlagen, som ger rättigheten för
            enskilda, oavsett var i Sverige de bor, att få den vård de har
            rätt till?
          </note>
          <note>
            Din andra fråga gäller vem som egentligen ska vara med och utveckla
            detta. Det har visat sig att det finns väldigt många medarbetare
            som har jobbat länge inom offentliga verksamheter som i dag vill
            utveckla detta. De gör det genom personalkooperativ, och de gör
            det i olika typer av ägarstrukturer. Det är en fantastisk utveckling.
          </note>
          <note>
            Inom den offentliga sektorn är det många kvinnor som är anställda.
            De har fått fler arbetsgivare att välja mellan. Det är också en
            bra utveckling.
          </note>
          <note>
            Vad ska vi då, som medborgarnas företrädare, koncentrera oss
            på, förutom att finansiera detta? Vi ska ställa kvalitetskrav.
            Vi ska ha en tydlig uppföljning. Vi ska ha en tydlig tillsyn.
            Och vi ska se till att de myndigheter som utför detta har resurser.
            Det är grunden.
          </note>
          <note type="speaker">
            Anf. 20 KARIN RÅGSJÖ (V) replik:
          </note>
          <note>
            Fru talman! Tycker inte du, Cecilia, att det är ett stort problem
            att en ­ dast en vårdcentral har etablerats i ett område med en
            låg eller mycket låg tillgänglighet? Det motsvarar 0,5 procent
            av alla nyetableringar. Tycker inte du att det är ett problem?
          </note>
          <note>
            Tycker inte du att det är ett problem att man i stället väljer
            de orter där det redan är en hög tillgänglighet? Där väljer man
            att etablera sig. Är inte det lite märkligt? Jag talar inte bara
            om Östermalm och Botkyrka. Jag talar också om alla län där antalet
            vårdcentraler har backat – det vet du, om du lyssnade på mig.
            I Norrbotten, Blekinge, Dalarna, Halland och Kalmar har man alltså
            ett mindre antal vårdcentraler nu än tidigare. Och det är inte
            så att man har en mindre befolkning. Är inte detta ett problem
            även för landsbygden?
          </note>
          <note>
            I Hallstavik har man försökt få en privat läkarcentral, men det
            är ingen som är intresserad, för det finns så lite pengar att
            tjäna. Det är det som detta handlar om. Det handlar inte om valfrihet.
            Det handlar om etableringsfrihet.
          </note>
          <note>
            Sedan måste jag fråga dig, som har suttit i Alliansen och styrt
            landet i åtta år: Är det inte ett problem att de olika hälsoindexen
            rasar? Är det inte ett problem att 60 procent hade förtroende
            för vården 2011 och att 41 procent hade förtroende för vården
            2014? Är inte detta ett problem? Ska man inte se vården som en
            helhet?
          </note>
          <note>
            Du pratar om valfriheten. Skulle patientföreningarna känna att
            deras valfrihet var hotad skulle de stå på barrikaderna. Det är
            inte de som skickar tusentals grejer till oss i riksdagen eller
            bjuder oss på olika seminarier, där bara borgare sitter i panelen.
            Det är faktiskt vårdföretagen och Almega som gör det.
          </note>
          <note>
            Tycker du verkligen att vi har fått en ökad jämlikhet i fråga
            om hälsa genom de reformer som ni har satt i sjön utan att ens
            ha kollat upp hur det gick? Tycker du det, Cecilia?
          </note>
          <note type="speaker">
            Anf. 21 CECILIA WIDEGREN (M) replik:
          </note>
          <note>
            Fru talman! Jag tycker att det är oerhört viktigt att som socialpolitiker
            och medborgarnas företrädare hela tiden följa de olika typer av
            hälsoindex som utvecklas. Våra förväntningar ökar, men vi har
            också kunskapen om vad vi kan göra för att hjälpa människor, inte
            minst utsatta människor. Och vi ska hela tiden se till att förbättra
            detta.
          </note>
          <note>
            Jag är långt ifrån nöjd med hur allting går. Jag vill därför
            utveckla saker och ting. Jag vill inte stoppa, förhindra och plocka
            bort saker och ting som har utvecklats under många år och som
            har hjälpt många människor. Det tror jag är en stor skillnad mellan
            allianspolitikerna och vänsterpolitikerna. Vi vill hjälpa och
            inte stjälpa i den delen.
          </note>
          <note>
            Jag valde att ställa en fråga till Vänsterpartiet. Jag fick inget
            svar på den frågan. Det är rätt pinsamt. Men det finns väl ett
            tydligt svar i det: Makten ska inte ligga hos patienten; makten
            ska ligga hos Vänsterpartiet.
          </note>
          <note>
            Kvaliteten ska vara helt avgörande när vi fortsätter att utveckla
            hälso- och sjukvården. Därför är de erfarenheter vi kan ta med
            oss av de vårdvalsreformer som har vuxit fram väldigt viktiga
            för framtiden. Det är också en av rekommendationerna som vi har
            fått när det gäller de utvärderingar som har gjorts. Det är viktigt
            att hela tiden utvärdera, följa upp och lära av olika exempel.
            Men en sak är väldigt tydlig. Man får inte bara läsa de utvärderingar
            som gynnar ens egen partibok mest. Det är viktigt att sätta dem
            i samband med varandra.
          </note>
          <note>
            Av de 20 främsta vårdcentralerna, som har högst betyg i dag i
            Sverige, är 14 drivna i alternativ regi. Det kanske beror på det
            som jag tror, nämligen att medarbetarna har fått mycket mer inflytande
            och har fått möjlighet att utveckla sjukvården. Jag tror absolut
            inte att det har någonting med ägarformer att göra. Man ska hålla
            isär de diskussionerna och vara väldigt försiktig när man vill
            fortsätta att utveckla det här. Man ska inte se ned på dem som
            varje dag möter och jobbar med patienterna. De gör ett fantastiskt
            jobb.
          </note>
          <note type="speaker">
            Anf. 22 JAN LINDHOLM (MP) replik:
          </note>
          <note>
            Fru talman! Cecilia Widegren inledde sitt anförande med att raljera
            över det faktum att Lagrådet kritiserade regeringens förslag,
            propositionen om att dra tillbaka reformen från den 1 januari.
            Jag tycker att Cecilia Widegren i stället borde berömma oss. Vi
            lyssnade på Lagrådet. Det tillhörde inte det vanliga med den alliansregering
            vi hade under de senaste åtta åren.
          </note>
          <note>
            När Lagrådet sågade ert förslag om säkerhetskrav i fråga om kärnkraftverken
            – det handlade om försäkringsfrågorna – jäms med fotknölarna drev
            ni igenom det i alla fall. Senaste exemplet i mitt utskott gäller
            Attefallshusen. Där konstaterade Lagrådet klart och tydligt att
            man över huvud taget inte kunde använda de departementsskrivelser
            och de utredningar som fanns som underlag för lagstiftning. Det
            var deras kommentar. Man kritiserade den korta remisstiden, som
            var över jul och nyår. Det var fullständigt horribelt, konstaterade
            Lagrådet. Ni drev igenom det ändå.
          </note>
          <note>
            Om det är någonting som ni inte ska prata om är det hantering.
            Vi är oändligt mycket mer hänsynsfulla. Vi borde få beröm av er
            för det i stället för kritik.
          </note>
          <note>
            Sedan kommer vi till den här frågan. Cecilia Widegren nämnde
            på slutet det viktiga att reformerna ska leda till förbättringar,
            utveckling och sådana saker. Då kan man fråga: Läser inte Cecilia
            Widegren vad Riksrevi ­ sionen säger? De har inte kunnat hitta
            några spår över huvud taget av några utvecklingseffekter av den
            här reformen. Då kan man väl fundera på om den är så bra.
          </note>
          <note>
            Sedan tänkte jag på de frågor som Cecilia Widegren ställde. Jag
            tycker att man kan vända tillbaka till Cecilia Widegren och säga:
            Men svara på dem själv! Hur ska det gå till? Det ni vill göra
            nu är nämligen att lägga en kall hand över det här. Det ni vill
            göra är att förbjuda regeringen att arbeta med att utveckla vården,
            så att den kan bli mer jämlik och ges efter behov, det som ni
            säger att ni också vill.
          </note>
          <note type="speaker">
            Anf. 23 CECILIA WIDEGREN (M) replik:
          </note>
          <note>
            Fru talman! Miljöpartiet är i dag en del av Sveriges regering
            och ska också bära ansvar för det arbete som görs och det arbete
            som inte görs.
          </note>
          <note>
            Den historiebeskrivning som Miljöpartiet valde att presentera
            blir väldigt konstig, eftersom det var allianspartierna i socialutskottet
            som drev igenom att man skulle bereda ett lagförslag från regeringen,
            vilket regeringen skulle ha gjort redan tidigare. Det är ju inte
            riksdagens utskott som ser till att bereda underlag som kommer
            från regeringen, utan det ansvaret har faktiskt regeringen själv
            och därmed också Miljöpartiet.
          </note>
          <note>
            Det är den hanteringen som är högst pinsam. Miljöpartiet var
            delaktigt i att stressa igenom ett förslag och en förändring –
            dessutom tycker många miljöpartister runt om i Sverige att det
            är en jättebra lösning. Miljöpartiet spelar roll i många landsting
            och regioner när man väljer att vara med och bidra till att utveckla
            vårdvalet. En del av miljöpartisterna har till och med också varit
            delaktiga i att tillskriva Riksrevisionen och säga: Ni gjorde
            kanske inte helt rätt i den där utvärderingen, när ni också valde
            att klanka ned på ett antal valfrihetsreformer som har gjorts
            både i Skåne och i Västra Götaland.
          </note>
          <note>
            Miljöpartiet borde nog konsolidera sig lite grann och fundera
            över vad man är för. Jag trodde att Miljöpartiet var för mångfald,
            oavsett var man bor i Sverige, och var ganska öppna för valfrihet.
            Jag tror kanske att Miljöpartiet nu är uppätet av Vänsterpartiet,
            som verkar styra frågorna om den svenska välfärden helt och hållet.
          </note>
          <note>
            Det är väldigt tydligt att de som i dag jobbar i svensk hälso-
            och sjukvård ska få mindre makt. Vi från allianspartierna är väldigt
            tydliga med att vi har försökt jobba stenhårt med detta i åtta
            år för att möjliggöra att de ska få mer makt att utveckla de små
            fina lösningar som sker på golvet i vårdens nära Sverige.
          </note>
          <note type="speaker">
            Anf. 24 JAN LINDHOLM (MP) replik:
          </note>
          <note>
            Fru talman! Det är fascinerande att lyssna på representanterna
            för allianspartierna. Cecilia Widegren har uppenbarligen läst
            rapporten från Riksrevisionen lika illa som sin kollega från Kristdemokraterna.
          </note>
          <note>
            Det ni åstadkommer nu är att förhindra att regeringen kan fortsätta
            utveckla vården. Inte nog med det – ni förhindrar inte bara regeringens
            arbete med detta, utan ni hindrar även väldigt många landsting
            från att göra det.
          </note>
          <note>
            Det ni nu gör är att ni inte tillåter landstingen att arbeta
            med utveckling av vårdkvaliteten med de ekonomiska resurser som
            de har möjlighet till. Detta leder till högre kostnader, eftersom
            det totala vårdbehovet växer med en efterfrågestyrd vård. Det
            kan ni inte förneka. Landstingen måste få hantera det i den takt
            som de har ekonomiska möjligheter till. Då kan man få utveckling.
          </note>
          <note>
            Cecilia Widegren och andra företrädare här talar om att det har
            etablerats ett stort antal vårdcentraler. Är det egentligen något
            argument? Vad säger det om vårdens innehåll att det finns fler
            vårdcentraler? På flera orter har den privata vårdcentralen ersatt
            en tidigare landstingsdriven vårdcentral. Är det per automatik
            bättre? Ni måste ju titta på innehållet.
          </note>
          <note>
            När vi ser att vårdefterfrågan stiger till följd av det efterfrågestyrda
            systemet måste vi sätta oss ned och fundera på hur vi ska klara
            av att hantera en jämlik vård. Det är just det vi är ute efter.
            Ni kan visst säga att ni eftersträvar en jämlik vård, men när
            vi ser att resultatet blir en mer ojämlik vård tycker jag att
            vi politiker har ett ansvar att titta på det. Nu förbjuder ni
            oss att göra det. Det förstår inte jag.
          </note>
          <note type="speaker">
            Anf. 25 CECILIA WIDEGREN (M) replik:
          </note>
          <note>
            Fru talman! För det första är det väldigt tydligt efter den här
            diskus ­ sionsrundan i dag att regeringen inte avser att följa
            riksdagens beslut. Jag har kontinuerligt ställt frågor kopplat
            till det regeringssammanträde som har ägt rum i dag på förmiddagen
            och det direktiv som det är fattat beslut om, där man kör över
            det beslut som eventuellt tas i dag kl. 16.00.
          </note>
          <note>
            Jag tycker att det är högst pinsamt, och jag konstaterar också
            att Miljöpartiet, precis som Socialdemokraterna, inte har någon
            respekt för beslut som tas i den här kammaren av den riksdagsmajoritet
            som finns.
          </note>
          <note>
            Detta gör att de som vill fortsätta utveckla sjukvården fortsatt
            kommer att ha en oro över sig. Grunden till att allianspartierna
            lade fram den här motionen var ju att försöka dämpa detta och
            få bort oron. Jag tycker att det är väldigt beklagligt.
          </note>
          <note>
            För det andra är det väldigt tydligt för Moderaterna och allianspartierna
            att det är kvaliteten som styr innehållet i svensk hälso- och
            sjukvård och ingenting annat. Andra partier lägger andra ord i
            munnen på oss, men det handlar om kvaliteten och innehållet. Makten
            ska ligga hos patienterna och de medarbetare som finns där ute,
            och vi ska se till att skapa förutsättningar för detta.
          </note>
          <note>
            I grunden är det detta som kan fortsätta utveckla hälso- och
            sjukvården, och det är det beslutet som en majoritet i riksdagens
            socialutskott nu föreslår att riksdagen ska fatta. Det är att
            utveckla framåt. Det är inte att plocka bort saker och ting som
            möjliggör att denna utveckling kan fortsätta.
          </note>
          <note type="speaker">
            Anf. 26 PER RAMHORN (SD):
          </note>
          <note>
            Fru talman! Vi debattera r i dag socialutskottets betänkande
            3. I betänkandet behandlas bland annat en följdmotion som vi har
            ställt oss bakom som väcktes med anledning av regeringens skrivelse
            med återkallelse av propositionen Upphävande av kravet på vårdvalssystem
            i primärvården .
          </note>
          <note>
            Den förra regeringen införde obligatoriskt vårdval i primärvården.
            Det innebar rätten att som patient välja vilken vårdcentral man
            ville gå till men också att välja bort något som man inte var
            nöjd med. Det är viktigt att komma ihåg i den här debatten.
          </note>
          <note>
            Nu ska man i ärlighetens namn säga att vårdvalet inte är helt
            perfekt. Det har inte skapat den perfekta primärvården, långt
            därifrån. Det finns bland annat brister i ersättningssystemet.
            På sina håll där det finns ett stort utbud kan det i vissa fall
            ha uppmuntrat människor att gå till läkaren fast man egentligen
            inte hade behövt det. Det är inte bra utan behöver rättas till.
          </note>
          <note>
            Men framför allt, och det är det viktigaste, har vårdvalsreformen
            inneburit en ökad tillgänglighet för patienterna. Vårdcentralerna
            har blivit fler. Telefontiderna har blivit generösare. I dag går
            det snabbare att få träffa en läkare än före reformen. Många har
            också fått betydligt närmare till sin vårdcentral.
          </note>
          <note>
            Fru talman! När regeringen i höstas lade fram förslaget om att
            ta bort lagregleringen om vårdval i primärvården framkom det en
            massiv kritik mot förslaget från remissinstanserna. Samtliga patientföreträdande
            organi ­ sationer, till exempel Handikappförbundet och Reumatikerförbundet,
            är kritiska till att ändra lagen. Även Vårdanalys, som har ansvar
            för att beva ­ ka patientperspektivet i vården, är kritiska. Samtliga
            fackliga organisa ­ tioner i sjukvården, som Fysioterapeuterna,
            Läkarförbundet, Psykologför ­ bundet och Vårdförbundet, är kritiska.
            Sveriges Kommuner och Lands ­ ting, SKL, är kritiskt till lagändringen
            liksom sju av landets landsting och regioner.
          </note>
          <note>
            Majoriteten av remissinstanserna tycker, som vi, att det vore
            en dålig idé att ge landstingen möjlighet att ta tillbaka makten
            från patienterna. Enligt Vårdanalys anser tre av fyra patienter
            att möjligheten att byta vårdgivare är bra, för vem vet bättre
            än patienten själv vilken läkare eller vårdcentral som patienten
            har störst förtroende för?
          </note>
          <note>
            Fru talman! Som jag sa tidigare har vårdvalet inte fungerat helt
            perfekt, men fördelarna överväger. En stor del av problemen beror
            på felaktigt utformade ersättningssystem. Ett problem med dagens
            ersättningar är att vårdgivare, såväl offentliga som privata,
            ofta belönas för att arbeta på ett specifikt sätt och inte efter
            uppnådda hälsoresultat. Som jag sa innan kan ersättningar som
            starkt kopplas till antalet besök på vårdcentralen exempelvis
            leda till onödigt många besök och därmed uteblivna satsningar
            på annat som hjälper patienten. Varken patienterna eller samhället
            gynnas naturligtvis av detta.
          </note>
          <note>
            Det är inte heller medicinskt eller ekonomiskt motiverat att
            ha ett ersättningssystem som väsentligt skiljer sig mellan landstingen.
            Det leder inte till ökad jämlikhet i vården.
          </note>
          <note>
            Det vi bör göra är inte att avskaffa lagregleringen om vårdval
            i primär ­ vården. I stället bör vi fokusera på att förbättra
            och utveckla ersättnings ­ systemen och kvaliteten i primärvården
            så att vi kan uppnå en trygg, säker och jämlik vård i hela Sverige.
          </note>
          <note>
            Till sist, fru talman: Det enda raka är nu, som vi ser det, att
            regeringen lägger ned försöket att upphäva lagregleringen om vårdvalet.
            Dels skulle de privata vårdgivarna slippa en del av den förlamande
            osäkerhet som regeringen åstadkommit i det här fallet, dels, och
            det är det viktigaste av allt, skulle patienterna få veta att
            valfriheten består.
          </note>
          <note type="speaker">
            Anf. 27 ANDERS W JONSSON (C):
          </note>
          <note>
            Fru talman! Det må tyckas vara en märklig debatt som vi för här
            i Sveriges riksdag i dag, men vad det handlar om är att försöka
            reparera en del av den skada som vänsterregeringen har tillfogat
            den svenska välfärden.
          </note>
          <note>
            Det var med stor förvåning som inte bara jag utan hundratusentals
            av dem som arbetar i den svenska välfärden lyssnade på den nytillträdde
            sjukvårdsministern, och även på vice ordföranden i socialskottet,
            när de kort efter att de tillträtt efter valet fick frågan om
            vad som var den stora utmaningen för svensk välfärd. Vad var de
            stora problemen?
          </note>
          <note>
            Jag kunde ha räknat upp ett stort antal problem där det finns
            riktiga utmaningar att ta itu med. Men vad var det som de ledande
            företrädarna pekade ut? Jo, det största hotet mot den svenska
            välfärden och det svenska välfärdssystemet var att det fanns privata
            företag.
          </note>
          <note>
            Den överenskommelse som S, V och MP träffade för snart sex månader
            sedan har orsakat stor skada, inte minst bland de småföretag som
            erbjuder primärvård, äldreomsorg, hem för vård och boende och
            en rad andra viktiga välfärdstjänster. Överenskommelsen gick ut
            på att alla de 10 000 företag som arbetar inom välfärdssektorn
            inte ska få fortsätta och inte är välkomna. Det beror inte på
            att äldre, patienter eller funktionshindrade är missnöjda med
            vad som erbjuds. Det är tvärtom. De privata vårdgivarna och de
            privata företagen inom välfärden är de som regelmässigt får de
            högsta betygen från brukarna. Det beror inte heller på att den
            kvalitet som vårdgivarna erbjuder är undermålig. Även här klarar
            sig de privata vårdgivarna och de privata välfärdsföretagen bra.
            Det beror inte heller på att personalen är missnöjd. Den enda
            anledningen är att driftsformen handlar om ett aktiebolag. Det
            är förhatligt för hela vänstersidan att det kan finnas företag
            som går med vinst – inte kommunala förvaltningar eller landstingsförvaltningar
            som ständigt går back.
          </note>
          <note>
            Signalen från de styrande på vänstersidan hade omedelbar effekt.
            Många småföretagare som hade pantsatt den egna villan för att
            kunna starta ett företag blev oroliga. Ett antal småföretag vittnade
            om att det inte längre var möjligt att få banklån för investeringar.
            Det fanns en stark oro bland de anställda som inte visste om de
            skulle få behålla sina jobb. Det fanns många frågor från patienter,
            elever, äldre och handikappade om vad som var på väg att hända.
          </note>
          <note>
            Omedelbart skulle en proposition läggas fram om att avskaffa
            vårdval i Sverige. Det är den lagstiftning som ger alla invånare
            i hela landet rätt att välja primärvård. Övriga dråpslag mot en
            viktig del av den svenska välfärden skulle utredas innan de kunde
            verkställas.
          </note>
          <note>
            I dag har direktiven till utredningen presenterats. Trots att
            företrädare för Vänstern, Miljöpartiet och Socialdemokraterna
            före valet bedyrade att de som har personlig assistans över huvud
            taget inte skulle beröras kom i dag helt andra besked. Drygt 50
            procent av de assistansberättigade har valt ett aktiebolag som
            assistansutförare. I dag kom chockbeskedet för de tusentals assistansberättigade
            att de har gjort ett felaktigt val. Även inom området personlig
            assistans ska aktiebolagen drivas bort av en enda anledning, nämligen
            att de kan tänkas gå med överskott.
          </note>
          <note>
            Fru talman! Vad gäller den andra delen, att avskaffa det fria
            vårdvalet i primärvården, vet alla som har följt den politiska
            processen och debatten i dag vad som har hänt. Sjukvårdsministerns
            proposition om att avskaffa vårdval i Sverige har gått till den
            politiska historien som ett hafsverk av sällan skådade dimensioner.
            De få remissinstanser som fick chansen sågade fullkomligt förslaget.
            Regeringen vägrade, i strid med regeringsformen, att låta Lagrådet
            granska sjukvårdsministerns första proposition. När vi i socialutskottet
            lät Lagrådet granska ministerns alster blev domen hård. Lagrådet
            ansåg att av det anförda följer att beredningen av lagförslaget
            inte är godtagbar och att regeringsformens beredningskrav således
            inte är uppfyllt. Det remitterade förslaget kunde därför inte
            ligga till grund för lagstiftning. Vidare förde Lagrådet fram
            omfattande kritik av mer lagteknisk natur.
          </note>
          <note>
            Sammanfattningsvis kan man säga att sjukvårdsministern slarvat,
            vilket fick till konsekvens att regeringen i en skrivelse fick
            begära att riksdagen skulle skicka tillbaka propositionen. I regeringens
            skrivelse framgick också att regeringen tänkte återkomma med ett
            nytt förslag som skulle innebära att alla i Sverige inte längre
            skulle ha rätt att välja primärvård.
          </note>
          <note>
            Det förslaget, fru talman, leder inte till något annat än att
            klyftorna i Sverige ökar. Det skulle inte få så stora konsekvenser
            i Stockholm, även om alla vänsterdebattörer så gärna tar exempel
            från Serafen, Östermalm och ända upp till Hallstavik. Där skulle
            det inte bli så stora konsekvenser. Konsekvenserna skulle komma
            i Dalarna, i Jämtland, sannolikt även i både Norrbotten och Västerbotten.
            Där vänsterpartierna sitter vid makten tar man gärna chansen att
            flytta makten från människor hemma vid köksbordet tillbaka till
            landstingspolitikernas sammanträdesbord.
          </note>
          <note>
            Det är därför dagens debatt och beslut är så viktiga. Riksdagen
            har nu möjligheten att stilla en del av den oro som patienter
            och personal känner. Vid dagens votering kan vi sätta punkt för
            försöket från vänsterpartierna att försämra den svenska primärvården.
            Den första socialistiska attacken mot svensk välfärd kan avvärjas.
          </note>
          <note>
            När riksdagen i dag har fattat sitt beslut utgår jag från att
            sjukvårdsministern klart och tydligt deklarerar att han tänker
            acceptera riksdagens beslut och inte återkomma med ett nytt förslag.
            Allt annat är för Centerpartiet helt oacceptabelt.
          </note>
          <note>
            Om sjukvårdsministern återkommer med en ny proposition i strid
            med riksdagens majoritet kommer det att föranleda inte en utan
            sannolikt flera anmälningar till konstitutionsutskottet. Med den
            praxis som S, V och MP sjösatte i februari 2012 kan det också
            i det läget bli aktuellt med misstroendeförklaring mot enskilt
            statsråd. De tre partierna deklarerade då att det faktum att ett
            enskilt statsråd agerar tvärtemot ett tillkännagivande från riksdagen
            bör leda till ett riktat misstroende mot enskilt statsråd.
          </note>
          <note>
            Jag utgår därför, fru talman, från att sjukvårdsministern efter
            riksdagens beslut klargör att han inte avser att återkomma med
            förslag som hotar primärvården i delar av landet.
          </note>
          <note>
            Därmed yrkar jag bifall till utskottets förslag.
          </note>
          <note>
            (Applåder)
          </note>
          <note type="speaker">
            Anf. 28 KARIN RÅGSJÖ (V) replik:
          </note>
          <note>
            Fru talman! Anders Jonsson och jag har talat om detta tidigare.
            Det känns som déjà vu. Kanske kommer vi att tala om detta i fyra
            år. Who knows? Vi kommer tillbaka – var så säker på det – på ett
            eller annat sätt i vinstfrågorna. De är mycket viktiga.
          </note>
          <note>
            Anders Jonsson säger att förslaget kommer att slå sönder hela
            hälso- och sjukvården. Men enligt olika tabeller och så vidare
            går vi, Anders, mot en mer och mer ojämlik vård. Tycker inte du
            att det syns?
          </note>
          <note>
            Tycker inte Anders Jonsson att Konkurrensverkets undersökning
            är lite intressant? Anders nämnde som ett exempel att Dalarna
            låg under bilan när politiker skulle få styra vården mot dem som
            mest behöver den.
          </note>
          <note>
            Dalarna är ett av de län, förutom Norrbotten, Blekinge, Halland
            och Kalmar, där antalet vårdcentraler har minskat fast befolkningstakten
            inte har minskat. Det är ett problem. Det är ett problem att vi
            har en ojämlik hälsa. Därför tycker jag att skatterna ska riktas
            till de områden som behöver vården mest. Det är vad som fram går
            i hälso- och sjukvårdslagen: vård till dem som behöver vården
            mest.
          </note>
          <note>
            Då är vi tillbaka till den klassiska frågan. Jag nämner Östermalm
            en gång till. Området har nu 13 vårdcentraler medan Botkyrka inte
            har fått en enda ytterligare vårdcentral. Handlar det om taffliga
            politiker i Stockholms läns landsting? Det kan det göra, säger
            jag som är vänsterpartist. Eller handlar det om att företag bestämmer
            sig för att de får bättre kundunderlag om de etablerar sig på
            Östermalm? Vi blir kunder på en marknad, inte patienter i vården.
            Det är ett problem.
          </note>
          <note>
            Det är ett problem att alla siffror pekar mot en ojämlik vård.
            Har det något med dagens frågor att göra?
          </note>
          <note type="speaker">
            Anf. 29 ANDERS W JONSSON (C) replik:
          </note>
          <note>
            Fru talman! Jag vill tacka Karin Rågsjö för de intressanta frågorna.
            Först och främst är det viktigt att vi skiljer på ojämlik hälsa
            och ojämlik vårdkonsumtion.
          </note>
          <note>
            Ojämlik hälsa är ett problem i Sverige, men vi ska komma ihåg
            att Sverige är det land i världen som har de minsta hälsoklyftorna.
          </note>
          <note>
            Det betyder inte att vi inte ska göra någonting för att försöka
            hålla ihop Sverige, men vi måste ha det perspektivet.
          </note>
          <note>
            Ojämlik konsumtion av sjukvård är ett mycket större problem i
            Sverige. Redan 2006 kunde man konstatera att vi var ett av de
            OECD-länder som hade de största skillnaderna när det gällde låg-
            och höginkomsttagares möjlighet att konsumera sjukvård.
          </note>
          <note>
            Vad kan det bero på? Jag ska ta med Karin Rågsjö bort från Östermalm
            och Botkyrka och upp till Östersund. Där besökte jag för några
            år sedan en vårdinrättning där man fick betala 800 kronor för
            att komma till doktorn direkt.
          </note>
          <note>
            När jag hörde det sa jag till den som drev det här – det är en
            väldigt framgångsrik verksamhet som fortfarande finns kvar: Vem
            kan ha råd att betala 800 kronor för att komma till doktorn? Det
            måste ju vara överklassen på gräddhyllan på Frösön som har råd
            att göra det.
          </note>
          <note>
            Nej, nej, sa läkaren som drev den här framgångsrika verksamheten.
            Överklassen på Frösön känner alltid en överläkare på sjukhuset
            och får omedelbart komma dit och få vård för sina barn och anhöriga.
            Den som kommer hit till mig är den ensamstående mamman från Brunflo
            som har väntat i telefonkö till hälsocentralen i tre fyra timmar
            och sedan fått höra att det inte finns några tider kvar. Det är
            hon som kommer hit och betalar 800 kronor för att någon ska titta
            i örat på hennes barn.
          </note>
          <note>
            Det största hotet, den största orsaken till att vi i Sverige
            har haft ojämlikheter när det gäller sjukvårdsproduktion, är bristande
            tillgänglighet. Det är de svenska vårdköerna.
          </note>
          <note>
            Ett av de främsta resultaten av Vårdval Sverige är att tillgängligheten
            i primärvården nu äntligen förbättras och att ojämlikheten därmed
            minskar.
          </note>
          <note>
            (Applåder)
          </note>
          <note type="speaker">
            Anf. 30 KARIN RÅGSJÖ (V) replik :
          </note>
          <note>
            Fru talman! Det var ett brandtal för jämlik hälsa. Men om vi
            tittar närmare på de 190 privata vårdcentralerna som har etablerats
            – Anders W Jonsson talar ju om vårdtillgänglighet – ser vi att
            fler än hälften, 55 procent av vårdcentralerna, har etablerats
            efter införandet av vårdvalssystemet i områden med mycket hög
            tillgänglighet. 55 procent har etablerats i områden med mycket
            hög tillgänglighet, säger jag, och 32 procent i områden med hög
            tillgänglighet.
          </note>
          <note>
            Hur tycker du att det låter, Anders Jonsson? Låter det som att
            de etableras i områden där tillgängligheten är låg? Jag skulle
            säga precis tvärtom. Det är ungefär 0,5 procent som har etablerats
            i områden där tillgängligheten är låg.
          </note>
          <note>
            Det låter ju som en ganska misslyckad reform. Tycker du inte
            det, Anders Jonsson? Hade det inte varit himla bra om ni hade
            hängt på en utvärdering så att ni hade sett det här efter ett
            tag och gjort någonting åt det? Nu står ni här och säger: Det
            här är fantastiskt! Det är så super. Alla blir friskare. Alla
            blir nöjdare.
          </note>
          <note>
            Till och med siffrorna för nöjdhet har sjunkit dramatiskt mellan
            2011 och 2014. År 2011 var 60 procent supernöjda. Nu är det bara
            40 procent. Jag tycker att det är ett problem.
          </note>
          <note>
            Jag tycker att det är ett problem att vi låter våra skattepengar
            gå till etablerade områden. De här är ju en etableringsreform,
            inte en vårdvalsreform. Vi är för att man ska kunna välja. Jag
            skulle vilja se Röda Korset och alla små företag. Det är inte
            dem vi ser.
          </note>
          <note>
            Vi behöver styra resurser dit där de behövs mest enligt hälso-
            och sjukvårdslagen. Det är inte de orter där tillgängligheten
            redan är hög. Det kan inte vara så.
          </note>
          <note>
            Jag tycker att ni som politiker borde sätta er och titta på vad
            ni ska göra. Du talar om att utveckla vården. Hur tycker du att
            det här har utvecklats när du hör de här siffrorna? Tycker du
            verkligen att vi har fått ett mer jämlikt vårdval?
          </note>
          <note>
            Det här handlar bara om att företagen ska kunna etablera sig
            precis där de kan tjäna mest. Jag skulle själv göra så om jag
            var läkare. Så funkar det.
          </note>
          <note type="speaker">
            Anf. 31 ANDERS W JONSSON (C) replik :
          </note>
          <note>
            Fru talman! Det är intressanta frågor som Karin Rågsjö lyfter
            fram.
          </note>
          <note>
            Hon påstår att det skulle finnas brist på utvärderingar av vårdvalsreformen.
            Ingenting kan vara mer felaktigt. Bara på nationell nivå har vi
            utvärderingar från Vårdanalys, Riksrevisionen, Konkurrensverket,
            Statskonto ­ ret och Socialstyrelsen, som alla har tittat på det.
          </note>
          <note>
            Intressant är också att flera landsting har kopplat ganska omfattande
            forskningsresurser till att följa vad det är för förändringar
            som sker när vi reformerar primärvården på det här sättet. Ett
            av de mest intressanta exemplen tycker jag är den forskning som
            bedrivs på Karolinska Institutet, där man har tittat på vad som
            händer inte minst i förhållande till grupper med kronisk sjukdom
            och grupper med svag socioekonomisk ställning. Båda analyserna
            är tydliga: Konsumtionen av primärvård har ökat generellt i alla
            grupper, även i de här två grupperna.
          </note>
          <note>
            Karin Rågsjö spårar fel i sin analys när hon hela tiden utgår
            från att det är geografiska områden som behöver primärvård. Det
            felet gjorde också Riksrevisionen. Det är inte geografiska områden
            som är betjänta av primärvård; det är människor av kött och blod
            som behöver primärvård.
          </note>
          <note>
            I det läget är det såklart fantastiskt att man i norra Jämtland
            har fått en väl fungerande primärvård i Hoting, för där är det
            fem mil att åka till nästa. Men här i Stockholm blir resultatet
            att man listar sig på den primärvårdsenhet som ligger i närheten
            av det ställe där man arbetar eller på ett ställe man har lätt
            att nå. Det är inte alltid så att den vårdcentral som ligger på
            det ställe där man är skriven och där man sover på natten är det
            bästa stället att vara på.
          </note>
          <note>
            Om man i stället identifierar individerna ser man att den här
            reformen, även i Stockholm, inte har inneburit ökade klyftor utan
            har inneburit ökad tillgänglighet.
          </note>
          <note>
            (Applåder)
          </note>
          <note type="speaker">
            Anf. 32 BARBRO WESTERHOLM (FP):
          </note>
          <note>
            Fru talman! Jag yrkar bifall till förslaget i betänkandet och
            avslag på reservationen.
          </note>
          <note>
            Vi måste vara tydliga. Det här är en tydlig signal till regeringen
            att den ska respektera riksdagens beslut om vårdvalet. Vårdvalet
            ska vara kvar men naturligtvis också utvecklas utifrån resultatet
            av de olika uppföljningar som vi ser.
          </note>
          <note>
            Vi måste vara tydliga. Vi ser redan nu, som flera har sagt, att
            utvecklingen stoppas upp. Jag vet att flera vårdcentraler skulle
            ha kommit igång i lite tuffare områden, men man får inte lån i
            bank eftersom bankerna inte vågar satsa på personer som vill starta
            egen verksamhet.
          </note>
          <note>
            Vårdvalet har ju varit framgångsrikt, inte minst för alla de
            vårdcentraler som har etablerats av läkare och sjuksköterskor.
            Det är ägarledda vårdcentraler där man nu inte har behov av stafetter.
          </note>
          <note>
            Stafettläkare är ju ett stort problem i hälso- och sjukvården.
            Framför allt årsrika patienter och patienter med kroniska sjukdomar
            har behov av att träffa samma läkare och samma sjuksköterska över
            tid. Det är bra för patienterna, men det är faktiskt också kostnadseffektivt.
            Om man har etablerat en kontakt, känner varandra och vet precis
            vilka behov patienten har kan mycket avklaras på telefon eller
            med den moderna teknik som nu börjar växa fram i hälso- och sjukvården.
          </note>
          <note>
            Det här var en vändpunkt: Äntligen såg vi att primärvården blev
            populär att söka sig till.
          </note>
          <note>
            Låt oss titta i backspegeln. År 1958 skulle vi i Sverige avveckla
            primärvården. Allt skulle ligga på de stora sjukhusen. Sedan började
            man väl besinna sig lite.
          </note>
          <note>
            Nästa steg som inte var befrämjande för primärvården togs 1963,
            då provinsialläkare och stadsläkare gick över till landstingen
            utan att man hade funderat tillräckligt över vilken roll som man
            lade på landstingen.
          </note>
          <note>
            Sedan kom sjukronorsreformen 1970. Den innebar att patienter
            inte längre kunde beställa tid hos sin doktor. Man var hänvisad
            till sin vårdcentral, men där var det lite hipp som happ vilken
            doktor man kunde få besöka.
          </note>
          <note>
            År 1975 sa Världshälsoorganisationen och även vi i Sverige: Primärvården
            ska vara basen för hälso- och sjukvården. Vi har förbyggt oss
            på sjukhus, sa vi. Vi hade då högst antal sjukhusplatser i Europa.
            Men nu skulle primärvården vara basen, och vi skulle alltså minska
            antalet sjukhusplatser. Det har vi gjort så till den grad att
            vi nu ligger lägst i Europa. Men samtidigt har vi inte utvecklat
            primärvården. Det är här som ljuset i tunneln kom med vårdvalet.
          </note>
          <note>
            Detta ska vi utveckla. Den lagstiftning som vi har har varit
            viktig för att stimulera för att få en jämlik utveckling av primärvården
            över landet, låt vara att det fortfarande är brister på sina håll.
            Det var brister som höll på att åtgärdas före hotet om att ta
            bort vårdvalet som en rättighet i hälso- och sjukvårdssystemet.
          </note>
          <note>
            Vi ser att läkare och sjuksköterskor har sökt sig till primärvården
            på ett sätt som vi inte har sett på väldigt många år. Att detta
            nu ska stoppas upp är olyckligt för patienterna, inte minst för
            människor med kroniska sjukdomar, människor med flera sjukdomar
            samtidigt, årsrika människor och människor med funktionshinder.
          </note>
          <note>
            Till regeringen: Stoppa inte den positiva utveckling av primärvården
            som vi har sett under de senaste åren! Det vi i stället ska satsa
            på är en utveckling av den. Det handlar om att underlätta så att
            de ägarledda vårdcentralerna kan komma igång. De har till exempel
            inte har behov av stafettläkare. Och det handlar om att underlätta
            för vårdcentraler med olika profiler. Vi är ju ett mångkulturellt
            samhälle och kan behöva vårdcentraler med lite olika profiler.
          </note>
          <note>
            Detta är till för patienterna. Av och till lyfts patienternas
            behov fram i debatten. Det jag ser är patienternas möjligheter
            att välja, att få tillgång, att få träffa samma sjuksköterska
            och läkare gång efter annan. Det är det som vårdvalet har medfört.
          </note>
          <note>
            (Applåder)
          </note>
          <note type="speaker">
            Anf. 33 FINN BENGTSSON (M):
          </note>
          <note>
            Fru talman! Det har varit en mycket intressant debatt att lyssna
            till. Jag begärde ordet för att göra en komplettering, av den
            anledningen att jag är den enda i socialutskottet som i måndags
            var med och lämnade över Parlamentariska socialförsäkringsutredningens
            slutbetänkande till statsrådet Annika Strandhäll. Den berör faktiskt
            även delar av detta betänkande, SoU3.
          </note>
          <note>
            Låt mig ändå reflektera lite över den historieskrivning som Barbro
            Westerholm gjorde. Det är ju intressant att reflektera över vad
            som har hänt i svensk politik under det senaste halvseklet. För
            min del har det varit att vi tydligt har kommit från mer renodlad
            socialism på de flesta politikområden över till mer reformerad
            socialism, om man nu tillhör Socialdemokraterna eller de reformerade
            miljöpartisterna, men framför allt har Alliansen kunnat formas
            och bilda ett motstånd mot att renodlad socialism tränger sig
            in i svensk politik och lagstiftning, så som det tyvärr var för
            kanske ett drygt halvsekel sedan.
          </note>
          <note>
            Dock har jag ofta sagt att sjukvården i detta sammanhang liksom
            har varit socialisternas sista bastion. Man har hävdat att sjukvården
            på något sätt är undantagen möjligheter till valfrihet och mångfald
            och entreprenörer utanför de offentligdrivna verksamheterna. Det
            är för mig helt obegripligt, i samband med att man nu diskuterar
            lagen om valfrihet, att man ska införa veto för bland annat sjukvårdshuvudmännen
            som gäller att inte ta sig an alla de entreprenörer som kanske
            vill etablera sig i en viss region.
          </note>
          <note>
            Varför fokuserar man på dem som vill bedriva sådan välfärdsverksamhet
            inom hälso- och sjukvården, omsorgen och skolan? Samtidigt föreslår
            man inte att kommunerna eller de som har huvudmannaskapet för
            att med offentliga medel bygga en skola, en vårdcentral, ett äldreboende
            eller för den delen infrastruktur över hela landet ges veto när
            det gäller att låta entreprenörer bygga. Det finns ingen logik
            i att just sjukvården ska vara den sista socialistiska bastionen.
          </note>
          <note>
            Jag tänkte gå över till varför jag gick upp i talarstolen. Parlamentariska
            socialförsäkringsutredningen är en noggrann utredning på 1 200
            sidor där vi glädjande nog är överens mellan sju partier – det
            finns en reservation från Vänsterpartiet. Det visar att det finns
            ett brett parlamentarisk stöd för ett viktigt inslag i utredningen
            som bygger på att vi, för att kunna ha en riktig rehabiliteringskedja
            hos dem som är sjuka, lägger över ett tydligt ansvar på hälso-
            och sjukvården för att bedriva uppföljande verksamhet som berör
            dem som annars lätt hamnar i en långtidssjukskrivning. Det är
            inte så att Försäkringskassan ska engagera sig i detta först när
            det blir ett försäkringsärende, utan sjukvården blir den första
            instans som ska möta detta.
          </note>
          <note>
            Det kommer, fru talman, i praktiken att bli vårdcentraler och
            vårdgivare i primärvården som kommer att kunna ta kontakt med
            arbetsgivarna, för att så tidigt som möjligt se om det finns inslag
            som handlar om att man vill påverka möjligheten till snabbare
            återgång i arbetet.
          </note>
          <note>
            I det perspektivet, fru talman, är det extremt viktigt att man
            har en större mångfald av utförare. Att då samtidigt ge kontraorder
            till ett antal socialistiskt styrda kommuner och landsting att
            inte vilja erbjuda den möjligheten – att fler vårdcentraler och
            fler vårdgivare ska kunna samspela med arbetsgivarna för att få
            folk att återgå snabbare – är faktiskt att vara emot arbetslinjen.
            Det är allvarligt nog – det vill jag nog inskärpa. Vi kan inte
            ha en bred parlamentarisk samsyn kring en så viktig reform, som
            rimligtvis kommer kanske redan under innevarande år, och samtidigt
            införa ett stopp för de entreprenörer som ska bedriva den här
            typen av verksamhet.
          </note>
          <note>
            Jag nämnde om fredagen. Nu ges det ett viktigt tillkännagivande
            till regeringen som vi kräver att man respekterar, så att man
            inte återkommer med en sådan här lagstiftning i strid med en klar
            majoritet i riksdagen. På fredagen kommer konstitutionsutskottets
            ordförande i en interpellationsdebatt att få svar från regeringen
            om hur man tänker hantera tillkännagivanden från oppositionen
            till regeringen.
          </note>
          <note>
            För er som har följt debatten i dag är det intressant att följa
            hur regeringen kommer att svara på hur man kommer att utnyttja
            det tillkännagivande som ges från den här kammaren, för att komma
            tillbaka till riksdagen med förslag utifrån det tillkännagivandet.
            Det blir väldigt tydligt att man inte kan komma tillbaka med något
            som inte behövs – som kammaren uttryckligen har sagt inte behövs.
          </note>
          <note>
            Sammanfattningsvis, fru talman, tycker jag att det har varit
            en klargörande diskussion. Jag tycker att regeringssidan med stöd
            av Vänsterpartiet har gjort en svag presentation av att vilja
            trotsa riksdagsmajoriteten. Det är ganska självklart att man ska
            bifalla utskottsmajoritetens förslag.
          </note>
          <note>
            (forts. § 5)
          </note>
          <note>
            Ajournering
          </note>
          <note>
            Kammaren beslutade kl. 13.58 på förslag av tredje vice talmannen
            att ajournera förhandlingarna till kl. 14.00 då statsministerns
            frågestund skulle börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            § 4 Statsministerns frågestund
          </note>
          <note type="speaker">
            Anf. 34 TALMANNEN:
          </note>
          <note>
            Jag vill hälsa statsministern hjärtligt välkommen.
          </note>
          <note>
            En fråga till statsministern ska vara av övergripande och allmänpolitiskt
            slag.
          </note>
          <note>
            Resurserna till försvaret
          </note>
          <note type="speaker">
            Anf. 35 ANNA KINBERG BATRA (M):
          </note>
          <note>
            Herr talman! Statsministern! Vi har under en period noterat ett
            skarpare och svårare omvärldsläge. Under Östersjöns vatten återkommer
            kränkningar som förr, och vi får återkommande rapporter om ett
            svårare läge att förhålla oss till inför de samtal om försvaret
            som nu börjar ta fastare form.
          </note>
          <note>
            En osäkrare omvärld ställer krav på bättre svensk försvarsförmåga.
            Då blir det konkret viktigt att vi har råd med fler sjöflyg och
            övningstimmar. Men det enda konkreta besked som hittills har kommit,
            enligt de uppgifter som vi kan ta del av, är att finansministern
            har aviserat 200 miljoner kronor. Samtidigt är det enda riktigt
            konkreta beskedet att regeringen vill höja arbetsgivaravgifterna
            för ungdomar med motsvarande 260 miljoner kronor.
          </note>
          <note>
            Därför vill jag fråga statsministern om han står bakom Finansdepartementets
            förslag och därmed de facto en neddragning av resurserna till
            försvaret.
          </note>
          <note type="speaker">
            Anf. 36 Statsminister STEFAN LÖFVEN (S):
          </note>
          <note>
            Herr talman! Precis som påpekas har vi ett mycket besvärligt
            omvärldsläge. Då gäller det också att se till att vi har en försvarsförmåga
            som svarar upp mot det. Dessvärre har vi under ganska många år
            sett att svensk försvarsförmåga har försämrats. Det gäller inte
            minst under de gångna åtta åren med den förra regeringen.
          </note>
          <note>
            Vi har att se till att vår materiel är av bättre standard och
            att personalförsörjningen är av bättre standard. Där genomdrevs
            dessvärre under den förra mandatperioden och med den förra regeringen
            en kraftig försämring av personalförsörjningen. Det måste återställas.
            Vi har att se till att vi exempelvis kan försvara Gotland på ett
            riktigt bra sätt. Detta arbete pågår just nu.
          </note>
          <note>
            Som bekant pågår arbetet med den inriktningsproposition som sedermera
            ska föreläggas riksdagen, och detta arbete är flera partier inblandade
            i. Det är därför bättre att vänta på det än att läsa om detta
            i dagstidningar.
          </note>
          <note type="speaker">
            Anf. 37 ANNA KINBERG BATRA (M):
          </note>
          <note>
            Herr talman! Det vore önskvärt om vi kunde ha en bred uppslutning
            kring att vi behöver förbättra försvarets förmåga. Men det som
            statsministern inte svarar på är hur det ska gå till och på vems
            bekostnad.
          </note>
          <note>
            Det enda konkreta besked i finansieringsväg som faktiskt hittills
            har kommit från regeringen – inte i tidningen – är att det ska
            bli betydligt dyrare att anställa de unga män och kvinnor som
            faktiskt behövs för att genomföra det som statsministern och jag
            anser behövs. Det är just att anställa unga soldater, sjömän med
            flera som blir betydligt dyrare – i storleksordningen 260 miljoner
            – om regeringen genomför den aviserade fördubblingen av arbetsgivaravgifterna.
          </note>
          <note>
            Därför måste jag fråga igen varför och hur risken för minskade
            anslag som detta, alltså urgröpta resurser till försvarets bemanning,
            skulle stärka svensk försvarsförmåga, som är just det som behövs.
          </note>
          <note type="speaker">
            Anf. 38 Statsminister STEFAN LÖFVEN (S):
          </note>
          <note>
            Herr talman! Det är inte detta det är fråga om. Det finns inte
            på kartan. Jag förstår därför inte det bekymret. Det vore bättre
            om också Moderaterna ägnade sin tid åt diskussionen när det gäller
            det arbete som pågår med att ta fram en inriktningsproposition.
            Där kan vi se hur mycket anslaget behöver öka och till vad det
            ska fördelas.
          </note>
          <note>
            S om jag sa tidigare måste vi ha en bättre materielförsörjning
            och en bättre personalförsörjning. Sedan finns det ett antal andra
            strategiska överväganden som ska göras. Det är alltså inte tal
            om att minska några anslag utan om att öka dem.
          </note>
          <note>
            Jag välkomnar självfallet att Moderaterna också deltar i den
            diskus ­ sionen. Den pågår för fullt. När propositionen ligger
            på riksdagens bord kan man ha uppfattningar om det ena eller andra.
            Men när man inte vet någonting är det lite prematurt att ha en
            bestämd uppfattning om hur anslagen kommer att se ut.
          </note>
          <note>
            Kostnaderna för invandringen
          </note>
          <note type="speaker">
            Anf. 39 MATTIAS KARLSSON (SD):
          </note>
          <note>
            Herr talman! I en debattartikel den 3 mars konstaterade statsministern
            att Sverige lider av ett underskott i de offentliga finanserna.
            Med planerade utgiftsnivåer skulle man behöva höja skatterna med
            75 miljarder kronor för att nå ett strukturellt överskott om 1
            procent.
          </note>
          <note>
            Parallellt med detta ser vi hur kostnaderna för migration och
            integra ­ tion skenar bortom all kontroll. Sedan början av 2000-talet
            har kostnaderna för utgiftsområde 8 i statsbudgeten mer än tiodubblats.
          </note>
          <note>
            Nyligen kom en prognos från Migrationsverket om att man ville
            ha 18 miljarder mer jämfört med i höstas. Totalt äskar myndigheten
            nu 159 miljarder fram till 2019.
          </note>
          <note>
            Genom att minska nivån på invandringen till den nivå som rådde
            under Göran Perssons tid vid makten skulle Stefan Löfven kunna
            täcka underskottet på 75 miljarder kronor och ändå få pengar över.
            Det gör dock inte statsministern. I stället vill han nu slopa
            överskottsmålet och därmed äventyra förtroendet och den långsiktiga
            stabiliteten i de offentliga finanserna.
          </note>
          <note>
            Min fråga till Stefan Löfven är om det verkligen är rimligt att
            låta morgondagens generationer betala notan för regeringens oansvariga
            invandringspolitik i dag.
          </note>
          <note type="speaker">
            Anf. 40 Statsminister STEFAN LÖFVEN (S):
          </note>
          <note>
            Herr talman! Den första delen av frågan rör de offentliga finanserna.
            Om det är några som har lärt och förstått betydelsen av att hålla
            i de offentliga finanserna är det Socialdemokraterna. Vi fick
            ta över ett haveri hösten 1994 och fick under många år jobba för
            att få tillbaka förtroendet för de offentliga finanserna, därav
            skälet till att vi nu kan ändra nivån på målen för det offentliga
            sparandet. Det är det som kommer att utredas.
          </note>
          <note>
            Det är ändå inte så förvånande att Sverigedemokraterna väljer
            just den här frågan. Jag var inställd på det. Det är ett mycket
            kortsiktigt tänkande som Sverigedemokraterna presenterar, men
            det är inte så förvånande.
          </note>
          <note>
            Det är helt rätt att det under en period nu kommer att krävas
            en del ansträngningar från oss för att klara detta. Men vi gör
            det för att vi ska rädda liv och i nästa skede se till att göra
            någonting av alla de människor som kommer till vårt land och som
            är och kommer att vara en tillgång för landet.
          </note>
          <note type="speaker">
            Anf. 41 MATTIAS KARLSSON (SD):
          </note>
          <note>
            Herr talman! Det är möjligt att Socialdemokraterna tog ansvar
            under 90-talskrisen för att reda upp de offentliga finanserna.
            Men nu agerar de på precis motsatt sätt. Nu vill de försöka skapa
            sig utrymme för konsum ­ tion i dag på bekostnad av morgondagens
            generationer och på bekostnad av trovärdigheten i de offentliga
            finanserna och stabiliteten i dem.
          </note>
          <note>
            Som riksdagens enda oppositionsparti efter decemberöverenskommelsen
            kommer vi sverigedemokrater att motsätta oss detta. Det har dock
            funnits en viss diskussion om vad som faktiskt ligger i decemberöverenskommelsen.
            Jag antar att den diskussionen kommer att förnyas framöver, inte
            minst i och med det nya förslaget om att slopa överskottsmålet.
            Därför skulle jag vilja ha ett besked från statsministern om hur
            han tolkar decemberöverenskommelsen. Ser du det som att du genom
            decemberöverenskommelsen har fått mandat från de borgerliga partierna
            att slopa överskottsmålet?
          </note>
          <note type="speaker">
            Anf. 42 Statsminister STEFAN LÖFVEN (S):
          </note>
          <note>
            Herr talman! Först och främst när det gäller människor som har
            flytt för sina liv och kommit hit tänker vi stå upp för deras
            rätt att få sina skäl prövade. Det tror jag att det finns en bred
            samstämmighet om i Sveriges riksdag.
          </note>
          <note>
            Sverige kommer över tid att ha problem med demografin. Vi har
            det redan nu. Nu går vi mot en tid då allt färre ska försörja
            allt fler, bland annat därför att vi får en allt äldre befolkning.
          </note>
          <note>
            I den stunden begåvas vi med människor som kommer hit från andra
            länder. Många har hög utbildning. Vad vi då ska göra är att se
            till att dessa människor faktiskt kommer in på arbetsmarknaden
            på ett bra sätt och kan bidra med det engagemang, det kunnande
            och den kompetens som de faktiskt har och som de vill bidra med.
            Det är en tillgång för Sverige. Det är vår uppgift att se till
            att denna tillgång används på bästa sätt.
          </note>
          <note>
            Vad gäller de offentliga finanserna behöver Mattias Karlsson
            inte vara ett dugg orolig. Vi kommer aldrig någonsin att vika
            från att Sverige ska ha stabila offentliga finanser. Det är själva
            förutsättningen för allt annat.
          </note>
          <note>
            Valmöjligheterna i vården
          </note>
          <note type="speaker">
            Anf. 43 ANNIE LÖÖF (C):
          </note>
          <note>
            Herr talman och statsministern! I dag har regeringen valt att
            presentera nya förslag för att begränsa fristående välfärdsverksamheters
            möjlighet att ta ut vinst. Den kraftiga vänstersväng regeringen
            nu gör kommer att kraftigt beskära människors möjligheter att
            framöver välja själva. Hundratusentals människor har helt frivilligt
            valt förskolor, skolor, mödravårdsenheter, vårdcentraler och äldreboenden
            runt om i hela landet. Alla dessa verksamheter som levererar hög
            kvalitet och har nöjda brukare är nu under hot, bara för att de
            har en driftsform som Stefan Löfven inte gillar.
          </note>
          <note>
            Den stora nyheten i dag är att dock man även begränsar möjligheten
            för de allra mest utsatta i samhället, nämligen människor med
            funktionsnedsättning, att välja. Över 60 procent av dem som har
            en funktionsnedsättning väljer i dag en privat utförare. Med det
            förslag som har levererats från regeringen begränsar man deras
            möjlighet att välja vem som hjälper dem i deras vardag.
          </note>
          <note>
            Jag vill därför fråga statsministern: Varför är det viktigare
            att ge makt till politiker än att personer med funktionsnedsättning
            får behålla sitt inflytande över vem som bestämmer och hjälper
            dem hemma i deras vardag?
          </note>
          <note type="speaker">
            Anf. 44 Statsminister STEFAN LÖFVEN (S):
          </note>
          <note>
            Herr talman! Jag noterar inledningen på frågan, nämligen att
            bekymret för centerledaren är begränsningen av möjligheten att
            ta ut vinst. Det är ditt huvudproblem, Annie Lööf.
          </note>
          <note>
            Mitt huvudproblem är att jag vill att vi ska ha en valfrihet
            och mångfald inom vård, omsorg och skola och samtidigt se till
            att den utförs på bästa möjliga sätt, med bästa möjliga kvalitet
            och största möjliga likvärdighet – utan att resurserna missbrukas.
            Vi talar nu om skattebetalarnas pengar. De lägger sina pengar
            till den här verksamheten, och då vill de veta att pengarna används
            på bästa möjliga sätt. Det görs inte när vi får rapporter om att
            en förskola väljer att ge barnen vatten och bröd i stället för
            mat. Skattebetalarna tycker inte att det fungerar bra när en skola
            slår igen dörren mitt i ansiktet på elever och säger ”Tyvärr,
            vi får stänga. Vi har nämligen gått i konkurs.”
          </note>
          <note>
            Vi ska ha ordning och reda i svensk välfärd. Därtill ska vi naturligtvis
            ha mångfald och flera möjligheter att välja.
          </note>
          <note type="speaker">
            Anf. 45 ANNIE LÖÖF (C):
          </note>
          <note>
            Herr talman! Vi ska ha strikt kontroll, strikta kvalitetskriterier
            och samma ersättning oavsett om det är en privat eller en offentlig
            utförare. Vi ska också ha en mångfald av aktörer och en valfrihet.
            För att man ska kunna ha en valfrihet krävs det dock att människor
            kan välja mellan olika aktörer. Förbjuder man vinst förbjuder
            man också privata aktörer.
          </note>
          <note>
            Nio av tio vårdföretag har under 20 anställda; det är alltså
            små företag vi pratar om. Det är ren och skär statssocialism och
            en doft av 1970-talet som i dag har presenterats av regeringen.
            Det innebär minskad valfrihet och färre aktörer att välja på.
            När det ideologiska korståget från Stefan Löfven är över kommer
            hundratusenta ls människor att stå frågande: Vart tog mina barns
            förskola vägen? Varför lägger den här skolan ned? Varför finns
            inte den här vårdcentralen längre? Varför får jag inte gå till
            Mama M ias mödravårdscentral framöver?
          </note>
          <note>
            Sådana frågor kommer att ställas av hundratusentals människor
            som tar detta som en given självklarhet i dag. Varför vill du
            begränsa människors valfrihet, Stefan Löfven?
          </note>
          <note type="speaker">
            Anf. 46 Statsminister STEFAN LÖFVEN (S):
          </note>
          <note>
            Herr talman! Det är märkligt att Annie Lööf inte ser vad som
            händer här och nu. Det är nu skolor stänger. De har gått i konkurs,
            och då står eleverna där utan skola.
          </note>
          <note>
            Det förvånar mig att Centerpartiet väljer detta som den viktigaste
            striden. Den viktigaste striden för oss är att se till att människor
            får en välfärd för sina skattepengar och att den är säker. Det
            ska vara hög kvalitet. En av de frågor som ska utredas nu är vad
            som ska stå i bolagsordningen, om vi kan använda mer av de bolag
            som har särskild vinstbegränsning och hur vi ska stötta ideella
            aktörer. Där är mångfalden. Det finns inget problem med det.
          </note>
          <note>
            Det ska dock vara ordning och reda, så att skattebetalarna vet
            att det man betalar till skola, vård och omsorg går dit och inte
            till att sänka bemanningen för att göra vinst eller till att ge
            barnen vatten och bröd för att sedan kunna köpa en skola till.
            Det är inte okej i vår värld.
          </note>
          <note>
            (Applåder)
          </note>
          <note>
            Flygbolagens anställningsvillkor
          </note>
          <note type="speaker">
            Anf. 47 JONAS SJÖSTEDT (V):
          </note>
          <note>
            Herr talman och statsminister Löfven! Vi ser just nu en storkonflikt
            inom flyget i Sverige. Flygbolag efter flygbolag, den här gången
            Norwegian, vill inte längre anställa. De vill inte längre ha kollektivavtal,
            och de vill inte ta det ansvar det innebär att ha fast anställd
            personal. Vi såg nyligen ett charterbolag kräva av sina anställda
            att de skulle acceptera lettiska arbetsvillkor för att få ha kvar
            sina jobb. Bolaget fick inte det.
          </note>
          <note>
            Det är dags att göra någonting åt oredan inom inrikesflyget och
            inom flyget i stort. Det går att göra. Man kan kräva att företag
            som har personal och drifttillstånd ska ha merparten anställda.
            Man kan göra någonting åt missbruket av bemanningsföretag, vilket
            sätts i system för att ersätta fast anställda. Man kan ingripa
            mot falskt egenföretagande där folk tvingas arbeta med F-skattsedlar
            trots att de är anställda.
          </note>
          <note>
            Vi är beredda att göra någonting åt det här. Vad vill regeringen
            göra?
          </note>
          <note type="speaker">
            Anf. 48 Statsminister STEFAN LÖFVEN (S):
          </note>
          <note>
            Herr talman! Självfallet följer vi noga vad som händer i den
            konflikten. Nu är det upp till parterna att hantera den, enligt
            de regler som finns.
          </note>
          <note>
            Bemanningsföretag är dock ett fenomen som kommer att behövas
            och som måste finnas på arbetsmarknaden. Det är ett sätt att hantera
            den flexibilitet som behövs, och vi har olika sätt att göra det
            på. Endera får man skicka in och ut folk eller öka och minska
            på arbetstiden, eller så kan man ha bemanningsföretag. Man kan
            också ha en blandning av dessa sätt. Jag tror på det, och jag
            tror därmed också att det är bra om parterna så mycket som möjligt
            avgör vilken typ av blandning de vill ha på olika områden.
          </note>
          <note>
            Det är däremot självfallet inte så att företag ska kunna missbruka
            företeelsen bemanningsföretag, alltså säga upp anställda som sedan
            plötsligt ska vara i någon annan overall eller kostym dagen därpå.
            Missbruk ska inte vara okej, men vi måste ha balans och se att
            vi faktiskt behöver bemanningsföretag.
          </note>
          <note type="speaker">
            Anf. 49 JONAS SJÖSTEDT (V):
          </note>
          <note>
            Herr talman! Jag tackar statsministern för svaret.
          </note>
          <note>
            Jag menar att det är just missbruk vi ser. Det finns företag
            med hela personalkategorier, till exempel kabinpersonal, där alla
            är bemanningsanställda – år ut och år in. Då är det missbruk,
            och då menar jag att lagstiftningen inte fungerar. Jag tycker
            att regeringen bör ta ett initiativ till ett helhetsgrepp över
            arbetsvillkoren inom flyget och se över vilka åtgärder man kan
            vidta. Här går företagen nämligen runt de mest grundläggande rättigheterna
            – den till kollektivavtal och den till fast anställning.
          </note>
          <note>
            Det vi också ser i den här konflikten är någonting vi har vant
            oss av med i Sverige sedan många år, nämligen ett massivt bruk
            av strejkbrytare. Vi ser ett företag som skickar in hundratals
            anställda att utföra det arbete de som är i konflikt inte utför.
            Jag menar att det är fullständigt uselt av en arbetsgivare att
            sätta in strejkbrytare på svensk arbetsmarknad år 2015. Vad tycker
            statsministern?
          </note>
          <note type="speaker">
            Anf. 50 Statsminister STEFAN LÖFVEN (S):
          </note>
          <note>
            Herr talman! Statsministern tycker att det är fullständigt uselt
            att sätta in strejkbrytare. Du behöver inte tveka en sekund om
            det, Sjöstedt. Vi ska följa de regler som finns på svensk arbetsmarknad.
            Under vissa förutsättningar har man rätt att vidta stridsåtgärder,
            men för det finns det regler och huvudavtal. Det ska skötas enligt
            huvudavtalet.
          </note>
          <note>
            Samtidigt är det så att flera av parterna har slutit avtal just
            om hur man ska hantera bemanningsföretag på respektive område.
            Det har funnits en form för det. Därför är det bra att den här
            typen av diskussioner hålls och att eventuella förändringar görs
            med så stor inblandning och medverkan från parterna som möjligt.
            Det bästa är att de sköter det själva. Vi ska också komma ihåg
            att det finns bra kollektivavtal slutna för just bemanningsföretag
            och att de allra flesta av företagen i den här branschen finns
            inom ramen för kollektivavtalen. Låt oss alltså inte slänga ut
            barnet med badvattnet.
          </note>
          <note>
            Regeringen följer detta noga. Skulle missbruket fortgå och öka
            är vi beredda att vidta åtgärder.
          </note>
          <note>
            Valfriheten i välfärden
          </note>
          <note type="speaker">
            Anf. 51 JAN BJÖRKLUND (FP):
          </note>
          <note>
            Herr talman! Det var med stor besvikelse vi tog emot nyheten
            att ni har gjort upp med Vänsterpartiet om att beskära människors
            valfrihet, Stefan Löfven.
          </note>
          <note>
            Det är en av de stora frihetsreformerna i modern tid i Sverige
            att föräldrar, patienter, anhöriga, funktionshindrade, studerande
            inom vuxenutbildning och så vidare på område efter område får
            fatta beslut om vart de vill vända sig. Tidigare beslutades detta
            av kommunalråden, och det är dit Vänsterpartiet vill tillbaka.
            Man vill ta bort de privata alternativen. Nu har ni valt att göra
            upp med Vänsterpartiet och säga upp den överenskommelse om friskolevillkoren
            ni hade med Alliansen. Det är en djup besvikelse.
          </note>
          <note>
            Det ni dessutom gör, inför internationella kvinnodagen nu till
            helgen, är att ni ger en kraftig råsop till alla de kvinnor som
            är företagare i dessa välfärdsbranscher.
          </note>
          <note>
            Herr talman! Jag vill ge statsministern chansen att besvara den
            fråga som ställdes tidigare men som statsministern undvek att
            besvara. Varför vill ni strypa människors valfrihet?
          </note>
          <note type="speaker">
            Anf. 52 Statsminister STEFAN LÖFVEN (S):
          </note>
          <note>
            Herr talman! Om Björklund hade lyssnat på svaret hade han hört
            mig säga att vi inte ska strypa människors valfrihet. Den ska
            vara kvar. Vi ska dock ha ordning och reda i välfärden.
          </note>
          <note>
            Jag är återigen förvånad över att de borgerliga partierna ägnar
            så mycket tid, så mycket kraft och så mycket resurser åt att se
            till att välfärden, som ska fungera för alla precis när de behöver
            det, ska kännetecknas av ren marknadsekonomi. Det verkar vara
            det absolut viktigaste.
          </note>
          <note>
            De allra flesta av dessa företag gör ett kanonjobb, också de
            privata, och behöver inte bekymra sig ett dugg, för de sköter
            sig. De tar inte ut stora vinster och drar inte ned på bemanningen.
          </note>
          <note>
            Men det finns de som inte sköter sig. Jag tror att det var en
            partikamrat till dig som valde att sätta barnen på vatten och
            bröd i stället för att se till att de hade det bra på den förskola
            som hette Hälsans förskola. Det är inte okej. Vi måste sätta stopp
            för det, men vi ska samtidigt ha valfrihet.
          </note>
          <note type="speaker">
            Anf. 53 JAN BJÖRKLUND (FP):
          </note>
          <note>
            Herr talman! En skola stängdes nyligen. Det var den kommunala
            Värner Rydénskolan i Malmö. Den fick stänga för att det är kaos
            i det kommunala skolväsendet i Malmö, inte i friskolorna. Ilmar
            Reepalu styrde Malmö kommun i 20 år, och nu har ni utsett honom
            till utredare av denna nya reform.
          </note>
          <note>
            Det är inte de skolor som går med vinst som är problemet utan
            de som går med förlust. En skola gick i konkurs, och då enades
            vi i Friskolekommittén om att det inte ska kunna ske. Problemet
            var inte att skolan gick med vinst utan att den var impopulär
            och gick med förlust och till slut i konkurs.
          </note>
          <note>
            De som går med vinst och uppfyller kvalitetskraven, vad är problemet
            med dem? De uppfyller läroplanens mål, har höga resultat och brukarna
            är nöjda. Om de då också gör ett ekonomiskt överskott, vad är
            problemet med det? Varför förföljer ni de skolor som går bra i
            stället för de skolor som går dåligt? Förfölj Malmö kommun; det
            är där problemen finns.
          </note>
          <note>
            (Applåder)
          </note>
          <note type="speaker">
            Anf. 54 Statsminister STEFAN LÖFVEN (S):
          </note>
          <note>
            Herr talman! Jag tror inte att folkpartiledaren behöver leta
            länge innan han hittar skolor som har stängt också på andra håll
            i landet. Det händer att det blir så, men inte på grund av att
            de har gått i konkurs. Där är det problem.
          </note>
          <note>
            Jag ska beskriva problemet för mannen som väl har varit skolminister
            längre än någon annan sedan andra världskriget och som borde ha
            sett dem. De skolor som går rätt rejält med vinst har lägre lärartäthet
            och lägre andel behöriga lärare än de kommunala skolorna. Däri
            ligger problemet.
          </note>
          <note>
            Ger man fri lejd åt dem som ska göra så stor vinst som möjligt,
            om det är syftet med bolaget, blir det så. Sätter man däremot,
            som vi nu vill utreda, in i bolagsordningen att det inte är själva
            syftet att göra så stor vinst som möjligt har vi större möjlighet
            att se till att ha privata alternativ som fortfarande kan göra
            bra insatser i den svenska skolan.
          </note>
          <note>
            (Applåder)
          </note>
          <note>
            Valfriheten i sjukvården
          </note>
          <note type="speaker">
            Anf. 55 EMMA HENRIKSSON (KD):
          </note>
          <note>
            Herr talman! Precis före frågestunden debatterade vi vikten av
            att säkerställa patienternas makt i vården och möjligheten för
            patienter att få en vård som hela tiden utvecklas med kvaliteten
            i fokus.
          </note>
          <note>
            Av allt att döma kommer vi om drygt en timme att fatta beslut
            om att rikta ett skarpt tillkännagivande till regeringen om att
            regeringen inte ska komma tillbaka med ett förslag om att ta bort
            patienternas makt för att ge den till politikerna.
          </note>
          <note>
            Att regeringen samma dag fattar beslut om en utredning som syftar
            till att minska valfriheten för patienter är provocerande för
            riksdagen, men framför allt är det provocerande för patienterna.
          </note>
          <note>
            Herr talman! Min enkla fråga till statsministern är: Om de privat
            drivna verksamheterna är så dåliga som regeringen vill ge sken
            av, hur kommer det sig att det är så många patienter som väljer
            dem?
          </note>
          <note type="speaker">
            Anf. 56 Statsminister STEFAN LÖFVEN (S):
          </note>
          <note>
            Herr talman! Det är märkligt att de fyra borgerliga partierna
            hela tiden talar om dåliga privata företag. Jag gör inte det.
            Däremot säger jag att det är oacceptabelt att inte sköta sig och
            ta ut stora vinster genom att sänka kvaliteten. Så gör inte de
            flesta företagen, men det förekommer. Det torde vara uppenbart
            för alla. Jag vet inte hur många artiklar vi har läst som har
            beskrivit just detta.
          </note>
          <note>
            Det är viktigt för människor att kunna välja. Men det är inte
            bolagen som ska styra välfärden i Sverige, utan det är demokratin.
            Om medborgar ­ na i ett landsting eller i en kommun väljer att
            inte ha formen där de tvingas att bara konstatera att ett privat
            bolag öppnar är det demokrati.
          </note>
          <note>
            Ni verkar vara mest måna om att det är i bolagsstyrelserna det
            ska avgöras. Så tycker inte vi. Vi tycker att demokratin ska få
            bestämma.
          </note>
          <note>
            (Applåder)
          </note>
          <note type="speaker">
            Anf. 57 EMMA HENRIKSSON (KD):
          </note>
          <note>
            Herr talman! Statsministern hörde möjligen inte själva frågan
            om varför patienterna väljer de privata alternativen, men statsministern
            får en chans till att svara på den.
          </note>
          <note>
            Jag vill komplettera med ytterligare en fråga.
          </note>
          <note>
            De som fick den största chocken i dag var nog alla de som har
            personlig assistans, inte minst mot bakgrund av vad bland annat
            socialdemokratiska företrädare sa före valet om att de med personlig
            assistans inte ska behöva känna att den verksamheten eller deras
            valfrihet är hotad.
          </note>
          <note>
            I den utredning regeringen har fattat beslut om i dag börjar
            man ge sig in på att minska valfriheten också för personlig assistans.
          </note>
          <note>
            Statsministern! Är det regeringens avsikt att låta politiker
            på lokal nivå också bestämma vem som ska gå hem och utföra de
            mest intima uppgifterna hos den som är beroende av personlig assistans?
          </note>
          <note type="speaker">
            Anf. 58 Statsminister STEFAN LÖFVEN (S):
          </note>
          <note>
            Herr talman! Jag uppmanar de fyra borgerliga partierna att läsa
            igenom direktiven ordentligt först. Ni har en helt egen bild av
            vad detta handlar om som inte stämmer. Ni har bestämt att det
            inte ska finnas någon valfrihet i detta, men det är helt fel.
            Det ska finnas valfrihet. Du kan ju läsa protokollet efteråt,
            Emma Henriksson.
          </note>
          <note>
            Det ska finnas valfrihet, men det ska vara ordning och reda.
            Det är också viktigt att demokratin får bestämma hur vården ska
            vara organiserad. Det kan inte vara så att de som är satta av
            medborgarna att förvalta skattebetalarnas pengar inte har någon
            som helst möjlighet att styra hur mycket pengar som kan läggas
            ut. Det ska de göra.
          </note>
          <note>
            Vilket val den enskilde gör är upp till den enskilde. Att fråga
            mig varför den ena gör ett val och den andra ett annat är fullständigt
            befängt. Den enskilde individen gör sitt val, och det ska hon
            eller han få fortsätta göra. Personen gör ett val, och när den
            gör detta val ska den veta att det blir bra välfärd.
          </note>
          <note>
            (Applåder)
          </note>
          <note>
            Åtgärder för jämställda anställningsvillkor
          </note>
          <note type="speaker">
            Anf. 59 RAIMO PÄRSSINEN (S):
          </note>
          <note>
            Herr talman! På söndag är det den 8 mars. Då vill många slåss
            om att vara den bästa feministen.
          </note>
          <note>
            Den tidigare borgerliga regeringen genomförde massvis med skattesänkningar
            som man sa skulle leda till bättre jämställdhet, men så blev det
            inte.
          </note>
          <note>
            Låt mig citera professor Yvonne Hirdman: ”Ordet jämställdhet
            används som en retorisk utsmyckning för politiska reformer som
            empiriskt inte visat sig leda till bättre villkor för kvinnor.”
          </note>
          <note>
            Kvinnor har fortfarande lägre lön för samma arbete. De har högre
            sjuktal, och allt fler har osäkra anställningar. Förra året var
            närmare sex av tio med osäkra anställningar kvinnor, och en av
            fem hade anställningar där de kallades till jobbet från dag till
            dag, som gamla tidens daglönare.
          </note>
          <note>
            Att hävda att man bildat den första feministiska regeringen manar
            till handling. Min fråga blir därför: Vad avser statsministern
            att göra för att kvinnor ska få trygga anställningar med skäliga
            villkor?
          </note>
          <note type="speaker">
            Anf. 60 Statsminister STEFAN LÖFVEN (S):
          </note>
          <note>
            Herr talman! Precis som Raimo Pärssinen säger manar det till
            handling, och just därför har vi valt det. Vi är en feministisk
            regering av det skälet. Det innebär att vi både måste se och förstå
            att det finns sådana skillnader, att de är strukturella och att
            vi dessutom måste göra något åt dem.
          </note>
          <note>
            Vi stärker uppdraget till Medlingsinstitutet så att man kan se
            över hur kollektivavtalen bidrar till mer jämställda löner.
          </note>
          <note>
            Vi vill återinföra lönekartläggningen för att det är det enda
            sätt på vilket vi successivt kan se hur löneskillnaderna faktiskt
            ser ut på arbetsmarknaden och därefter kan göra något åt dem.
          </note>
          <note>
            Vi kommer att presentera ett förslag om en tredje månad i föräldraförsäkringen
            vigd till vardera föräldern. Vi vet att det har en stor betydelse
            för arbetsmarknadens utveckling.
          </note>
          <note>
            Vi kommer att lägga fram förslag om heltid. När den nya socialdemokratiska
            ledningen i SKL tillträder kommer den att sätta sig på ena sidan
            av förhandlingsbordet och säga till motparten: Nu vill vi teckna
            kollektivavtal där heltid blir normen.
          </note>
          <note>
            Jämställda löner
          </note>
          <note type="speaker">
            Anf. 61 MARIA FERM (MP):
          </note>
          <note>
            För tre år sedan gick kvinnorörelsens organisationer, partipolitiska
            kvinnoförbund och fackliga organisationer samman och bildade 15.51-rörelsen
            för att sätta tryck i frågan om jämställda löner. Sedan dess har
            vi rört oss framåt totalt fem minuter. I dag är löneskillnaden
            mellan könen 13,4 procent. Räknat på en arbetsdag mellan 8 och
            17 betyder det att kvinnor jobbar gratis efter kl. 15.56.
          </note>
          <note>
            Fortfarande tjänar genomsnittskvinnan 4 500 kronor mindre per
            månad än genomsnittsmannen. Detta är helt oacceptabelt, och vi
            måste ta kliv mot jämställda löner. Feminism är en frihetsfråga
            för både män och kvinnor, och förlegade könsnormer begränsar oss
            alla.
          </note>
          <note>
            Jag vill därför fråga statsministern vad regeringen vill göra
            åt löneskillnaderna mellan män och kvinnor. Hur vill regeringen
            säkerställa att kvinnor och män bedöms utifrån kompetens och inte
            utifrån sitt kön?
          </note>
          <note type="speaker">
            Anf. 62 Statsminister STEFAN LÖFVEN (S):
          </note>
          <note>
            Herr talman! Jag är glad att vi får flera frågor på detta tema,
            för det är ett av de genomgående teman som regeringen arbetar
            med. Vi måste ha en betydligt mer jämställd arbetsmarknad – den
            ska vara jämställd. Det är bland annat därför vi har valt att
            säga att vi är en feministisk regering.
          </note>
          <note>
            Det innebär att man inte har en feministisk politik som ligger
            vid sidan om, utan den genomsyrar hela politiken. Det är därför
            vi kommer att ha jämställdhetsbudgetering. Det innebär att alla
            departement och verksamheter ska genomsyras av ett jämställdhetsperspektiv.
          </note>
          <note>
            Jag nämnde tidigare lönekartläggning, rätten till heltid och
            föräldraförsäkringen, som är steg på vägen. Men jag menar att
            också anställning har betydelse. Vi vet att kvinnor ofta inte
            bara har deltidsanställningar utan också visstidsanställningar.
            Det är klart att sådant har betydelse.
          </note>
          <note>
            Regeringen kommer att göra insatser inom alla parametrar där
            vi kan göra det. Vi ska nå en jämställd arbetsmarknad.
          </note>
          <note>
            Kvinnors företagande i välfärdssektorn
          </note>
          <note type="speaker">
            Anf. 63 ISABELLA HÖKMARK (M):
          </note>
          <note>
            Herr talman! Genom att tillsammans med Vänsterpartiet stoppa
            företagarna i välfärden slår ni mot alla som vill ha den välfärd
            de valt, Stefan Löfven, och ni slår också mot alla de kvinnor
            som driver privat verksamhet.
          </note>
          <note>
            Nio av tio nystartade företag i välfärden drivs av kvinnor. Statsministern
            säger att man värnar om skattebetalarnas pengar, men den största
            delen av pengarna går till de stora byggbolagen, med manligt dominerade
            yrken som snickare, murare, målare och elektriker. De får driva
            företag, och de investerar och satsar. Det gör kvinnorna också,
            men ni säger att det är okej för männen att tjäna pengar på det
            de gör. Men till kvinnorna säger ni: Nej, ni får inte tjäna pengar
            på er verksamhet.
          </note>
          <note>
            Detta om något är en jämställdhetsfråga som driver på en bättre
            löneutveckling för kvinnor.
          </note>
          <note>
            Vilket besked har statsministern i dag till alla dem som ni vill
            stänga välfärden för? Ni är den första svenska regering som medvetet
            vill stänga ned välfärden.
          </note>
          <note type="speaker">
            Anf. 64 Statsminister STEFAN LÖFVEN (S):
          </note>
          <note>
            Herr talman! En sak blir inte mer sann bara för att man upprepar
            den ett otal gånger.
          </note>
          <note>
            Vi kommer att ha valfrihet i svensk välfärd. Vi tycker att det
            är viktigt att eftersträva det, och vi vill därför undersöka olika
            former för hur företag kan vara organiserade. Vi tycker att det
            är bra att man ser över bolagsordningen. Man kan ha andra bolagsordningar
            än den som nu gäller enligt aktiebolagslagen. Det finns redan
            en som heter aktiebolag med särskild vinstbegränsning. Man kan
            också stötta fler ideella aktörer.
          </note>
          <note>
            Det som Moderaterna säger om att värna kvinnors förhållanden
            stämmer inte. Det är oftast män som äger de stora bolag som gör
            de stora vinsterna. Det är inte de kvinnliga småföretagarna som
            är problemet, utan det är de företag som väljer att dra ned på
            bemanningen och ser till att de kvinnor som jobbar där får dåliga
            villkor. Det är problemet.
          </note>
          <note>
            Att företagen dessutom gör en vinst på skattebetalarnas pengar
            tycker vi inte är okej. Det vill vi ändra på.
          </note>
          <note>
            Samarbetsavtalet med Saudiarabien
          </note>
          <note type="speaker">
            Anf. 65 JULIA KRONLID (SD):
          </note>
          <note>
            Herr talman! Det är Socialdemokraterna som bär ansvaret för att
            ha ingått ett militärt samarbetsavtal med Saudiarabien. Avtalet,
            som förkortas MOU, öppnar upp för ett militärt samarbete med Saudiarabien
            i frågor som rör bland annat utrustning och system för stridsledning,
            signalspaning, deltagande i kurser och utbyte av ingenjörsmässig
            expertis.
          </note>
          <note>
            Herr talman! På vilket sätt menar statsminister Stefan Löfven
            att Sverige har något att vinna på en fortsättning av den typen
            av samarbete med en diktatur som ligger långt ifrån Sverige i
            synen på demokrati och mänskliga rättigheter?
          </note>
          <note>
            När avtalet nu löper ut i oktober 2015 anser vi att regeringen
            skyndsamt bör varsla Saudiarabien om ett avslut innan det är för
            sent.
          </note>
          <note>
            Herr talman! Det har också förekommit uppgifter om att statsministern
            ställer sig tveksam till en omförhandling och ett avslut på grund
            av att det skulle kunna försämra Sveriges chans till en plats
            i FN:s säkerhetsråd.
          </note>
          <note>
            Min fråga till statsminister Stefan Löfven är om kandidaturen
            till säkerhetsrådet ska få ske till vilket smutsigt pris som helst.
            Ska Sverige verkligen ta en plats i ett råd som ska försvara mänskliga
            rättigheter med stöd av länder som kraftigt bryter mot dessa?
          </note>
          <note type="speaker">
            Anf. 66 Statsminister STEFAN LÖFVEN (S):
          </note>
          <note>
            Herr talman! FN:s säkerhetsråd har ingenting med detta att göra.
            Jag har sagt det förr i den här kammaren: Tro inte på allt som
            står i kvällstidningarna, för det är inte sant. Säkerhetsrådet
            har inte ett dugg med detta att göra.
          </note>
          <note>
            Vi har varit överens brett över partigränserna om att vi ska
            ansöka om en plats i säkerhetsrådet. Det gjordes 2004 under den
            dåvarande socialdemokratiska regeringen i bred överenskommelse
            med många andra partier. Då var Sverigedemokraterna inte där,
            och jag vet inte om de är intresserade av en säkerhetsrådsplats,
            men vi är det. Det är många länder som tycker att det vore bra
            om Sverige blev medlem.
          </note>
          <note>
            Detta har över huvud taget inget med Saudiarabien att göra. Avtalet
            tror jag löper ut något tidigare än vad Julia Kronlid sa. När
            en sådan här sak ska förändras ska det göras på ett riktigt sätt,
            och detta ska därför beredas i Regeringskansliet. Den beredningen
            pågår, och sedan återkommer vi med vad slutsatsen blir.
          </note>
          <note>
            Eftergymnasial vårdutbildning
          </note>
          <note type="speaker">
            Anf. 67 LENA EMILSSON (S):
          </note>
          <note>
            Herr talman! Det finns en stor efterfrågan på arbetsmarknaden
            på undersköterskor som kan jobba i både kommun och landsting.
            Samtidigt vet vi att det kommer att bli stora pensionsavgångar
            inom denna yrkeskategori framöver. Parallellt med detta ser vi
            ett minskat söktryck på vård- och omsorgsprogrammet på gymnasiet.
          </note>
          <note>
            En mängd unga människor som har andra typer av gymnasieutbildningar
            vill arbeta inom kommuner och landsting men blir inte anställda
            därför att de inte har någon vårdutbildning.
          </note>
          <note>
            Jag vill understryka att det finns ett mycket stort behov av
            en vårdutbildning som är eftergymnasial. Det skulle med ganska
            små utbildningsresurser kunna skapa en möjlighet för unga människor
            att få arbete.
          </note>
          <note>
            Hur kan statsministern lösa denna knut?
          </note>
          <note type="speaker">
            Anf. 68 Statsminister STEFAN LÖFVEN (S):
          </note>
          <note>
            Herr talman! Jag tackar för frågan. Den är oerhört viktig.
          </note>
          <note>
            Gymnasieskolans yrkesprogram har en central roll för att människor
            ska komma i arbete. Som fackligt förtroendevald kunde jag under
            många år tydligt se att många av dem som gick en yrkesutbildning
            kom direkt i jobb medan många andra inte gjorde det. Yrkesprogrammen
            är oerhört viktiga för människor men också för kompetensförsörjningen
            och kommer så att förbli.
          </note>
          <note>
            Den förra regeringen försämrade möjligheterna för yrkesprogrammen
            då den tog bort högskolebehörigheten. Det var en stor miss, för
            då eskalerade ointresset för yrkesprogrammen. Den ena saken vi
            måste ändra på är att se till att ungdomar kan göra ett bra val
            redan tidigt. Därför ska det vara högskolebehörighet.
          </note>
          <note>
            Den andra saken vi vill göra är att ha ett mycket tätare samarbete
            med arbetslivet. Det tror jag är nyckeln. Utbildning som sker
            mycket närmare arbetslivet ger en större trygghet för arbetsgivare
            och för dem som går utbildningen. Då vet de att de har rätt utbildning
            när de kommer ut och en större chans att få arbete.
          </note>
          <note>
            Hjälp till hotade minoriteter i Irak
          </note>
          <note type="speaker">
            Anf. 69 ÅSA WESTLUND (S):
          </note>
          <note>
            Herr talman! Nyligen kunde vi se hur terrororganisationen IS
            förstörde ovärderliga kulturskatter på Mosuls historiska museum.
            Bland det som förstördes fanns helgedomar med viktiga kopplingar
            till assyrier, syrianer och kaldéer.
          </note>
          <note>
            Iraks minoriteter står inför risken att både utsättas för ett
            folkmord och få sin historia förintad. Många i vårt land, inte
            minst här i Stockholmsre ­ gionen, har släkt och vänner som har
            drabbats eller riskerar att drabbas.
          </note>
          <note>
            Min fråga till statsministern är därför: Vad vill statsministern
            göra för att hjälpa de minoriteter, inte minst assyrier, syrianer
            och kaldéer i Irak, som just nu riskerar att utsättas för folkmord?
          </note>
          <note type="speaker">
            Anf. 70 Statsminister STEFAN LÖFVEN (S):
          </note>
          <note>
            Herr talman! Åsa Westlund tar upp en tragisk fråga. Den är mycket
            tragisk. När man ser skövlingen av kulturskatter och hör om och
            ser morden på människor fylls man av avsky, för att vara riktigt
            rak. Detta måste självfallet få ett stopp.
          </note>
          <note>
            Vi stöder den USA-ledda koalition som använder flygvapen mot
            IS. Det är helt nödvändigt att få stopp på IS militärt.
          </note>
          <note>
            Vi har ett mycket stort humanitärt bistånd för att hjälpa människor
            i svår nöd. I Irak ligger det på ungefär 200 miljoner kronor per
            år. Vi håller på att förbereda ett förslag till riksdagen om att
            också bidra med militär utbildningspersonal. Vi har också meddelat
            Tyskland att vi är beredda att delta i koalitionens arbetsgrupp
            för stabilisering i Irak när premiärminister al-Abadi nu faktiskt
            gör ett riktigt bra försök.
          </note>
          <note>
            Skydd av våldsutsatta kvinnor
          </note>
          <note type="speaker">
            Anf. 71 HILLEVI LARSSON (S):
          </note>
          <note>
            Herr talman! Varje år mördas 17 kvinnor av män som de har eller
            har haft en nära relation med. Oftast är mordet kulmen på en lång
            tid av hot och misshandel. Den drivande kraften bakom morden är
            mannens kontrollbehov. I de flesta fall föregås mordet av att
            kvinnan har sagt att hon ska lämna mannen eller att hon faktiskt
            lämnar honom.
          </note>
          <note>
            Trots att varningsklockorna ofta ringer högt och att många vet
            om det som har hänt – det våld och de dödshot som kvinnan är utsatt
            för – får många kvinnor inte tillräckligt skydd. Därför är min
            fråga: Hur kan vi på ett bättre sätt skydda de här kvinnorna och
            på det sättet förebygga dessa fruktansvärda kvinnomord?
          </note>
          <note type="speaker">
            Anf. 72 Statsminister STEFAN LÖFVEN (S):
          </note>
          <note>
            Herr talman! Detta är också en vidrig företeelse i vårt eget
            samhälle – att kvinnor utsätts för våld över huvud taget. Självfallet
            är det allra värsta att mista sitt liv i en relation till en människa
            som man har känt förtroende för. Det är det kärlek ytterst betyder:
            tillit och förtroende.
          </note>
          <note>
            Vi hade ett förslag exempelvis i vår budget, som dess värre föll,
            om att öka resurserna till de kvinnojourer som finns runt om i
            vårt land. Vi menar att det hade varit oerhört viktigt att kunna
            visa kvinnojourerna att vi både ska öka resurserna och tänka mer
            långsiktigt när det gäller hur vi kan trygga möjligheten för kvinnojourer
            att arbeta.
          </note>
          <note>
            Därutöver måste vi självfallet göra mer för det förebyggande
            – det polisen kan göra och det åklagare kan göra. Alla i rättsväsendet
            borde ha en sammanhållen syn på hur vi kan förhindra mord på kvinnor
            och våld över huvud taget mot kvinnor.
          </note>
          <note>
            Kvinnors rättigheter i Tadzjikistan
          </note>
          <note type="speaker">
            Anf. 73 JASENKO OMANOVIC (S):
          </note>
          <note>
            Herr talman! Nu i söndags var vi fyra ledamöter från Sveriges
            riksdag i Tadzjikistan och valövervakade. Det är ett land där
            kvinnor längtar efter Sovjetunionen. Under den tiden kunde de
            få utbildning på universitet, de kunde få jobb och de kunde leva
            ett bättre liv än de har möjlighet till i dag. Det är lite skrämmande
            för alla oss som var där och såg situationen – hur kvinnor lever
            i Tadzjikistan i dag.
          </note>
          <note>
            Därför är min fråga till statsministern: Hur tänker statsministern
            agera genom FN, OSSE och andra organisationer som Sverige är medlem
            i för att stärka kvinnornas position i Centralasien?
          </note>
          <note type="speaker">
            Anf. 74 Statsminister STEFAN LÖFVEN (S):
          </note>
          <note>
            Herr talman! Detta är ytterligare ett exempel där en feministisk
            regering visar att feminism går över hela det politiska fältet.
            Därför har vi också en feministisk utrikespolitik.
          </note>
          <note>
            Det har varit mig ett stort nöje att ta upp det med FN:s generalsekreterare,
            chefen för UN Women och andra representanter och säga att Sverige
            står upp för detta. Det här är vad det betyder för oss: Kvinnor
            och män ska ha samma möjligheter i ett samhälle. Om det så är
            i arbetslivet, i hemmet, ute i samhället eller var det än är,
            är det vår gemensamma uppfattning och vårt gemensamma uppdrag
            att se till att kvinnor och män har samma möjligheter. Det gäller
            inte minst utbildning, för vi vet att det är en nyckel.
          </note>
          <note>
            I diskussionen om post-2015-målen inom ramen för FN som ska be
            ­ slutas i år är vi tydliga med att driva jämställdhetskraven.
            Detta perspektiv måste in. Då har vi också möjlighet att hjälpa
            kvinnorna i Asien.
          </note>
          <note>
            Sexuella trakasserier på arbetsplatser
          </note>
          <note type="speaker">
            Anf. 75 CARINA OHLSSON (S):
          </note>
          <note>
            Herr talman! Jag kommer just från LO och har fått ta del av en
            rapport, Jämställdhetsbarometern, som visar hur många LO-kvinnor
            har det på sina arbetsplatser. Inom vissa yrkesgrupper, som vård
            och omsorg och hotell och restaurang, är det en större andel än
            10 procent som är utsatta för sexuella trakasserier. Man kan dra
            det längre, för det handlar inte bara om trakasserier utan också
            om regelrätt brottslighet. Jag tyckte på seminariet att det fanns
            ganska lite förståelse från den arbetsgivarorganisation som var
            representerad. Man lade över mycket av ansvaret på den som är
            utsatt.
          </note>
          <note>
            Vi kan också se att detta gäller en större andel av dem som inte
            har fasta anställningar. För mig är det ganska självklart, för
            de har naturligtvis en svårare situation.
          </note>
          <note>
            Jag undrar vad regeringen kommer att göra åt detta stora problem.
          </note>
          <note type="speaker">
            Anf. 76 Statsminister STEFAN LÖFVEN (S):
          </note>
          <note>
            Herr talman! Också jag har tagit del av en hel del skrämmande
            redogörelser för vad kvinnor utsätts för på sitt arbete. Det gäller
            inte minst på restauranger, där män av någon outgrundlig anledning
            tror att man kan bära sig åt hur som helst. Det är fullständigt
            förkastligt.
          </note>
          <note>
            Det är därför vi vill att Arbetsmiljöverket, exempelvis, ska
            få mer resurser för att arbeta inte minst utifrån hur det ser
            ut i kvinnors arbetsmiljö. Vi ska ta mer ansats i just kvinnors
            arbetsmiljö, för på arbetsmiljöområdet har det varit precis som
            på alla andra områden i samhället: Det har varit mäns villkor
            som har setts som det största problemet och som har undersökts
            mest.
          </note>
          <note>
            Nu måste vi se till att det görs rejält också på kvinnors miljö.
            Därför ska Arbetsmiljöverket ha det tydliga uppdraget, och därför
            vill vi också sikta på en mycket tydligare arbetslivsforskning
            som tar sikte på detta.
          </note>
          <note>
            Sedan menar jag att det är parterna, både arbetsgivarna och fackförbunden,
            som måste ta detta på riktigt allvar och se hur man kan avtalsreglera
            och arbeta för att få bort detta otyg.
          </note>
          <note>
            (Applåder)
          </note>
          <note type="speaker">
            Anf. 77 TALMANNEN:
          </note>
          <note>
            Jag tackar statsministern, frågeställarna och övriga ledamöter
            för denna frågestund.
          </note>
          <note>
            § 5 (forts. från § 3) Vårdvalssystem i primärvården (forts. SoU3)
          </note>
          <note type="speaker">
            Anf. 78 EMMA HENRIKSSON (KD):
          </note>
          <note>
            Herr talman! Jag anmälde mig igen till talarlistan i detta ärende,
            för precis när vi höll på att avsluta debatten kom det ansvariga
            statsrådet Gabriel Wikström in i lokalen. Nu verkar det tyvärr
            som att efter statsministerns frågestund har det ansvariga statsrådet
            för det ärende vi behandlar lämnat kammaren igen. Det kanske är
            någon av statsrådskollegerna som nu går ut som möter honom där
            ute i korridoren och kan be honom komma in.
          </note>
          <note>
            Jag har en fråga till det ansvariga statsrådet om han nu ändå
            är här. Är det statsrådets mening att regeringen ska respektera
            det beslut riksdagen i dag fattar?
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 9.)
          </note>
          <note>
            § 6 Riksrevisionens rapport om stödet till anhöriga omsorgsgivare
          </note>
          <note>
            Socialutskottets betänkande 2014/15:SoU4
          </note>
          <note>
            Riksrevisionens rapport om stödet till anhöriga omsorgsgivare
            (skr. 2014/15:11)
          </note>
          <note>
            föredrogs.
          </note>
          <note type="speaker">
            Anf. 79 SOFIA FÖLSTER (M):
          </note>
          <note>
            Herr talman! Margareta B Kjellin skulle egentligen ha debatterat
            detta ärende för vår räkning, men då hon har fått förhinder är
            jag här och föredrar Moderaternas ståndpunkt i hennes ställe.
          </note>
          <note>
            Herr talman! I dag uppskattar man att ca 1,3 miljoner svenskar
            vårdar eller ger omsorg till sina närstående. Hälften av dem är
            barn till föräldrar som har blivit äldre och inte längre klarar
            sig i hemmet på egen hand. En stor del är personer som tar hand
            om sin make, maka eller partner som blivit sjuk. Några är föräldrar
            eller syskon till barn med funktionshinder som behöver stöd dygnet
            runt.
          </note>
          <note>
            Vi kan konstatera att vi har ett civilsamhälle där människor
            gör otroliga insatser för sina nära och kära när de hamnar i svåra
            situationer i livet.
          </note>
          <note>
            Även om vi kanske skulle ha önskat att den offentliga vården
            och omsorgen var så omfattande att det inte skulle behövas vet
            vi att anhöriga i dag ofta tar ett större ansvar än det offentliga.
          </note>
          <note>
            Det ska alltid vara ett frivilligt åtagande att vårda sina anhöriga.
            Det är dock vårt ansvar, i det här huset, att se till att de anhöriga
            som vårdar sina närstående får ett gediget stöd. Då stödet kan
            se väldigt olika ut mellan kommuner var alliansregeringens proposition
            från 2009 ett stort och viktigt steg i rätt riktning. I stället
            för att kommuner bör erbjuda anhörigstöd är de nu skyldiga att
            göra det. Ingen kommun kan lämna sina anhöriga omsorgsgivare i
            sticket utan att direkt bryta mot socialtjänstlagen.
          </note>
          <note>
            Trots det står vi fortfarande inför stora utmaningar innan vårt
            samhälle kan kallas anhörigvänligt på riktigt. Vår arbetsmarknad
            är fortfarande inte anpassad för situationer då anställda behöver
            ta ett stort ansvar för sina närstående hemma. Så många som 100
            000 människor uppger enligt Socialstyrelsen att de har varit tvungna
            att sluta på jobbet eller gå ned i arbetstid för att ta hand om
            närstående. Det är en samhällelig kostnad att man går ned i arbetstid
            men också ett ekonomiskt slag för den enskilde, i förlorad inkomst
            nu men också i form av lägre pension i framtiden.
          </note>
          <note>
            Ett annat problem är brist på utbildning och information till
            anhöriga. Många anhöriga behöver plötsligt rycka in och ta ett
            stort ansvar för närstående, utan att egentligen veta hur det
            ska gå till och utan att ha någon att fråga om hjälp. Sammantaget
            vet vi att de flesta av oss, någon gång i livet, kommer att ta
            hand om en närstående som behöver just vår omvårdnad. Men trots
            våra satsningar på området leder detta fortfarande till stora
            påfrestningar, såväl ekonomiskt som psykiskt och fysiskt för de
            anhöriga omsorgsgivarna.
          </note>
          <note>
            Detta innebär inte att vi fullt delar Riksrevisionens analys
            och förslag till åtgärder. Tvärtom instämmer vi till stor del
            i den kritik av rapporten som kommit från bland annat regeringen.
            Det är felaktigt att bara se på anhörigstödet med statliga glasögon,
            och vi måste även fortsättningsvis värna kommuners möjlighet att
            utforma stödet efter det lokala behovet. Men vi är inte nöjda
            och kan inte blunda för de utmaningar som vi fortfarande ser.
            Vi anser att vi åtminstone bör utreda om och i så fall hur stödet
            till anhöriga kan utvecklas.
          </note>
          <note>
            Herr talman! Anhöriga till äldre, långvarigt sjuka och funktionshindrade
            tar ett enormt ansvar för sina nära och kära i dag. Utan dem kan
            man fråga sig om vården och omsorgen över huvud taget skulle gå
            runt. Trots det får de sällan ett tack eller någon uppskattning
            för sina insatser. Vi vill fortsätta att utveckla stödet till
            just dem, för att åstadkomma i alla fall ett lite mer anhörigvänligt
            samhälle.
          </note>
          <note>
            Med detta yrkar jag bifall till Moderaternas reservation.
          </note>
          <note>
            (Applåder)
          </note>
          <note type="speaker">
            Anf. 80 EMMA HENRIKSSON (KD):
          </note>
          <note>
            Herr talman! Vi ska vara otroligt tacksamma för alla insatser
            som anhöriga gör. Utan dem skulle vården inte fungera. Omsorgen
            skulle inte fungera. Många gånger gör anhöriga insatser för att
            de vill. De vill finnas vid sin livskamrats, sitt barns, sin förälders,
            sin grannes eller sin väns sida när denne har det tufft. Men ibland
            gör de det därför att vården eller omsorgen inte riktigt levererar.
            Oavsett skälet ska de känna att de har samhällets fulla stöd.
          </note>
          <note>
            Det fanns ganska omfattande eftersatta brister i det stödet när
            Kristdemokraterna tillsammans med övriga allianspartier fick ta
            över ansvaret. Under kristdemokratisk ledning gjorde vi enormt
            mycket för att försöka förstå hur stödet ska utformas och varför
            stödet inte alltid fungerar. En viktig förändring var att ändra
            lagstiftningen så att kommunen inte bara bör stödja anhöriga utan
            ska stödja anhöriga. Det har varit en otroligt viktig förändring.
            I den nya patientlagstiftningen, som vi drev fram, har vi också
            sett till att det har blivit tydligare på vilket sätt anhöriga
            ska få stöd.
          </note>
          <note>
            Sedan Riksrevisionen tittade på anhörigstödet har en hel del
            av de förbättringar som vi initierade blivit verklighet. Men jag
            tror inte att vi är klara. Kristdemokraternas uppfattning är inte
            att det är perfekt i dag. Det finns fortfarande stora brister
            i det sätt på vilket anhöriga får stöd. Man kanske inte själv
            kan eller orkar ta reda på vilket stöd man kan få. Det finns alltså
            ett fortsatt stort ansvar för kommuner och landsting att aktivt
            erbjuda ett stöd till de anhöriga. Om de inte orkar kommer inte
            samhällets offentliga ansvar att orka med heller.
          </note>
          <note>
            Med revisionsrapporten har vi fått bra belysning på en del områden,
            även om utskottet inte delar Riksrevisionens utgångspunkter för
            sin analys i alla delar. Huvudansvaret för anhörigstödet ligger
            nämligen på kommuner och landsting och inte på staten. Men jag
            är glad att vi gemensamt i utskottet, i de allra största delarna,
            är överens om att vi ska fortsätta att göra allt vi kan för att
            stödja de anhöriga.
          </note>
          <note>
            Herr talman! Med det yrkar jag bifall till förslaget i betänkandet.
          </note>
          <note>
            (Applåder)
          </note>
          <note type="speaker">
            Anf. 81 CATHARINA BRÅKENHIELM (S):
          </note>
          <note>
            Herr talman! I socialutskottets betänkande som gäller Riksrevisionens
            granskningsrapport om stödet till anhöriga omsorgsgivare finns
            det inga motioner på själva rapporten. Däremot finns det två motioner
            från allmänna motionstiden som man har bakat in i betänkandet.
          </note>
          <note>
            Anhörigas insatser är och kommer att vara viktiga. Det är över
            1 miljon anhöriga som ger vård och omsorg till någon i sin närhet.
            Anhörigas vård ska vara frivillig och bara vara ett stöd till
            de offentliga insatserna. Men i dag är det snarare tvärtom. Det
            är många gånger den offentliga vården som är ett komplement till
            de anhörigas insatser. Det tycker jag är tokigt värre!
          </note>
          <note>
            Regeringen bör enligt Riksrevisionen därför göra mer för att
            förbättra förutsättningarna för kommuner och landsting att ge
            ett stöd till de anhöriga. Granskningen visar också att staten
            inte har gjort tillräckligt för att anhöriga som vårdar sina närstående
            ska få det stöd som motsvarar behoven. Det är viktigt att stödet
            blir mer individanpassat och flexibelt.
          </note>
          <note>
            Kommunens stöd är mest utbyggt inom äldreomsorgen, där en äldre
            pensionerad make eller maka ger omsorg till sin partner. Men anhöriga
            som ger stöd kan till exempel också vara förvärvsarbetande och
            anhöriga till personer med psykisk ohälsa, en svår sjukdom eller
            annan funktionsnedsättning. Även dessa grupper behöver stöd som
            passar just deras behov.
          </note>
          <note>
            Herr talman! I huvudsak är anhörigstödet en kommunal fråga, och
            kommunernas insatser skiljer sig oerhört mycket åt. Det är inte
            alls bra. Dessutom är dokumentationen över insatser som ges till
            anhöriga efter bistånd bristfällig.
          </note>
          <note>
            I dag yrkesarbetar de allra flesta yngre anhöriga. Utredningar
            vittnar om att många har varit tvungna att gå ned i arbetstid
            för att hinna med tidsmässigt och få orken att räcka till. Man
            räknar med att runt 100 000 personer har fått gå ned i arbetstid.
            Dessutom finns det en stor grupp som inte har råd eller annan
            möjlighet att gå ned i arbetstid för att orka vårda en anhörig.
          </note>
          <note>
            Det är viktigt att ta till sig att de som i huvudsak ger det
            här stödet i yrkesverksam ålder, förvisso även när man är pensionär,
            är kvinnor. Det är alltså i allra högsta grad en jämställdhetsfråga.
            Dessa kvinnor arbetar oftast heltid, sköter sina anhöriga och
            allt därtill. Dessutom sköter de huvuddelen av hemarbetet.
          </note>
          <note>
            Herr talman! Många anhöriga är också pensionärer som drar ett
            tungt lass när deras fru eller make har blivit beroende av vård.
            Här behövs också insatser på många olika plan. Ibland vill man
            inte lämna över ansvaret till samhället för sin man eller fru
            då man känner ett visst ansvar. Ibland har man själv en sviktande
            hälsa som gör det extra tungt. Här behövs mycket stöd och hjälp
            för att man ska kunna orka med, inte bara med det praktiska utan
            också för att orka med livet, komma ifrån, få påfyllning av energi,
            få mer kunskap och träffa andra i samma situation. Många vittnar
            om att det är mycket svårt att bara komma i väg till en frisör
            när man vårdar en nära anhörig.
          </note>
          <note>
            Frivilliga insatser från anhöriga är viktiga och bra, men man
            ska veta att den närstående får den omsorg som han eller hon behöver
            utan att det är just jag som anhörig som ska utföra den.
          </note>
          <note>
            Man kan också notera att en majoritet av de äldre inte alls vill
            vara beroende av sina barn eller sin närstående. Man vill hellre
            ta emot hjälp av hemtjänsten, framför allt när det gäller omfattande
            eller intima omsorgsuppgifter.
          </note>
          <note>
            I dag tvingas allt fler göra alltmer av det som är samhället
            s uppgift. Många vittnar också om att de måste kämpa oerhört mycket
            för att få de insatser som de har rätt att kräva för sina närstående,
            och det kan ta lång tid och en enorm kraft. D et saknas också
            kunskap om minderåriga barn som vårdar sin mamma eller pappa.
            Här brister det mycket i kunskap.
          </note>
          <note>
            Herr talman! Riksrevisionen anser att regeringen bör ta ett större
            ansvar – och det har vi hört från tidigare talare här – för att
            ge kommuner och landsting goda förutsättningar att ge det stöd
            som behövs. Man rekommenderar regeringen att överväga att förtydliga
            socialtjänstlagen och även att anpassa socialförsäkringssystemet
            och arbetsmarknadslagstiftningen för att göra det lättare att
            förena omsorg om anhöriga med arbete.
          </note>
          <note>
            Herr talman! Frågan är viktig och måste därför lyftas fram ,
            och kunskaperna måste ökas. Därför avser regeringen att göra en
            samlad översyn av hela äldrepolitiken där de anhörigas situation
            självklart ska ingå och där Riksrevisionens synpunkter beaktas.
            Regeringen har sett att samhällets stöd inom olika sektorer delvis
            har urholkats, framför allt under de senaste åren. För det finns
            det en rad olika skäl som alla bottnar i politiska beslut.
          </note>
          <note>
            Att ge en god vård och omsorg under hela livsresan är viktigt
            såväl när man är yngre och är i behov av barnomsorg som när man
            är vuxen och är i behov av omsorg, stöd och hjälp för att klara
            sin vardag.
          </note>
          <note>
            Herr talman! Den bästa formen av anhörigstöd är att det finns
            en bra och fungerande vård och omsorg under hela livet i vårt
            samhälle.
          </note>
          <note>
            Regeringen delar Riksrevisionens uppfattning att mer behöver
            göras för att anhörigas behov av stöd ska uppmärksammas mer systematiskt
            inom hela socialtjänsten. I den nya patientlagen, som trädde i
            kraft så sent som den 1 januari i år, finns det en bestämmelse
            som gör det möjligt för patientens närstående att vara med vid
            genomförandet av vården. Därför är det i nuläget inte aktuellt
            att göra några förändringar i hälso- och sjukvårdslagen, som en
            av motionärerna föreslår.
          </note>
          <note>
            Alla motioner som rör anhörigstöd från den allmänna motionstiden
            har ungefär samma mål och mening. Man tycker att det brister,
            så man vill göra mer. Man är inte nöjd och man vill att stödet
            ska utvecklas både för brukaren och för dess anhöriga.
          </note>
          <note>
            Mycket av det som Riksrevisionen rekommenderar är enligt regeringen
            redan föremål för utredning eller också ingår det i befintliga
            uppdrag till myndigheter.
          </note>
          <note>
            Vi vill gärna också lyfta fram Nationellt kompetenscentrum för
            anhöriga som är en viktig del i det här arbetet. Det nationella
            kunskapscentrumet bedriver en omfattande informationsverksamhet.
          </note>
          <note>
            Anhörigas insatser är och kommer självklart att vara viktiga,
            men det ska vara på deras egna villkor. Ingenting ska vara av
            nödtvång på grund av att det finns brister i vården. Därför är
            den bästa anhörighjälpen en bra och offentlig äldreomsorg.
          </note>
          <note>
            Jag kan konstatera att det har hänt väldigt lite i positiv riktning
            under de två senaste mandatperioderna. Det vittnar inte minst
            mängd en av borgerliga motioner om. Många tycker att det finns
            stora brister, och man är missnöjd med anhörigstödet så som det
            ser ut i dag.
          </note>
          <note>
            Vi har ju sett att skattesänkningar och andra reformer har gått
            långt före rejäla satsningar, framför allt på personal inom äldreomsorgen.
          </note>
          <note>
            Herr talman! Jag yrkar bifall till utskottets förslag.
          </note>
          <note>
            (Applåder)
          </note>
          <note type="speaker">
            Anf. 82 JAN LINDHOLM (MP):
          </note>
          <note>
            Herr talman! Jag instämmer i den tydliga signal som samtliga
            talare har gett uttryck för, nämligen att personer som vårdar
            anhöriga fyller en oerhört viktig roll i vårt samhälle. Det gäller
            oavsett om den anhörige som vårdas har små eller stora behov,
            om orsaken är hög ålder, funktionsnedsättningar eller psykisk
            sjukdom. De insatser som görs är väldigt viktiga.
          </note>
          <note>
            Tyvärr får en stor del av anhörigvårdarna inte det stöd och den
            kompletterande utbildning som kan behövas. Riksrevisionens rapport
            visar att det finns mycket som staten kan göra, mycket mer än
            i dag. I rapporten finns det en hel del förslag som vi menar är
            värda att överväga.
          </note>
          <note>
            Regeringen konstaterar i sin skrivelse att mycket av det som
            Riksrevi ­ sionen rekommenderar redan är föremål för utredningar
            sedan tidigare, att mycket ingår i de uppdrag som olika myndigheter
            redan har. Med den kommentaren kan man nog avslå de reservationer
            som finns i betänkandet.
          </note>
          <note>
            När det gäller hälso- och sjukvården har Socialstyrelsen nyligen
            sammanställt exempel på hur stödet till anhöriga har byggts upp
            på olika sätt i olika delar av landet. Detta kommer att vara värdefullt
            att sprida, så att goda erfarenheter kan tas till vara i landets
            alla landsting och kommuner.
          </note>
          <note>
            Socialstyrelsen har under 2014 genomfört informationsinsatser
            för att vägleda kommuner vid genomförandet av bestämmelserna om
            stöd till anhörigvårdare.
          </note>
          <note>
            Socialstyrelsen bedriver också ett informationsarbete gentemot
            personer i ledande ställning i socialtjänsten och gentemot organisationer
            för bland annat anhöriga, patienter, äldre och funktionsnedsatta.
          </note>
          <note>
            Det är också positivt att Nationellt kunskapscentrum för anhöriga
            fortsätter att stimulera utvecklingsarbetet med anhörigstöd i
            kommunerna.
          </note>
          <note>
            Den nya patientlag som trädde i kraft vid årsskiftet ger anhöriga
            möjlighet att medverka vid utformandet och genomförandet av vården
            när patienten är positiv till det. Det är ett viktigt steg att
            inkludera anhöriga mer och att se dem som en resurs.
          </note>
          <note>
            Regeringen skriver också att det kommer att göras en samlad översyn
            av äldrepolitiken. Där kan stödet till anhöriga och dess utformning
            i framtiden komma att ingå som en viktig del.
          </note>
          <note>
            Vi från Miljöpartiet anser att det är bra att det görs en sådan
            översyn, och vi har uppfattningen att anhörigstödet rimligen kan
            ingå i den översynen.
          </note>
          <note>
            Med detta yrkar jag bifall till utskottets förslag i betänkandet
            och avslag på reservationerna.
          </note>
          <note type="speaker">
            Anf. 83 ANDERS W JONSSON (C):
          </note>
          <note>
            Herr talman! Varje dag gör 1,3 miljoner människor, eller närmare
            var femte person i vuxen ålder, en insats för att hjälpa, vårda
            eller stödja en närstående, vän eller granne. Anhöriga är och
            har varit vårdens och omsorgens allra viktigaste medarbetare.
          </note>
          <note>
            Tidigare var det ganska okänt för oss politiker. När det debatterades
            omvårdnad för medmänniskor var det framför allt kommunens och
            möjligen landstingets insats som räknades. I dag vet vi bättre.
            Alla de insatser som görs måste vara synliga. År 2009 skärpte
            alliansregeringen lagstiftningen om anhörigstöd, bland annat genom
            att formuleringen ”kommunerna bör” ändrades till ”kommunerna ska”.
            Samtidigt förstärktes det generella statsbidraget till kommunerna
            för att kunna utveckla verksamheten.
          </note>
          <note>
            Kommunernas anhörigstöd skiljer sig åt mycket beroende på olika
            förhållanden men också beroende på att de politiska ambitionerna
            skiljer sig åt. Det är och ska vara en konsekvens av den kommunala
            självstyrelsen.
          </note>
          <note>
            Riksrevisionens rapport pekar på några förbättringsområden. Regeringen
            har i sin skrivelse förklarat hur man ser på påpekandena. Från
            Centerpartiets sida står vi helt bakom de bedömningar som regeringen
            har gjort och har därför ingen motion med anledning av skrivelsen.
            Vi står helt bakom utskottets förslag i betänkandet.
          </note>
          <note>
            Det finns en del där det är viktigt att gå vidare. Det handlar
            om Riksrevisionens påpekande att det finns de som upplever att
            stödet till anhöriga inte är frivilligt utan att det är en konsekvens
            av brister hos kommunerna. För Centerpartiet är utgångspunkten
            för allt anhörigstöd att det ska vara frivilligt. Kommunen har
            alltid det yttersta ansvaret för att alla ska få den hjälp de
            behöver.
          </note>
          <note>
            Vi vet, herr talman, att 82 procent av dem som ger stöd till
            anhöriga är nöjda med att göra det. Vi vet också att statistiken
            visar att det inte är någon större skillnad mellan kvinnors och
            mäns omsorgsgivande när det gäller tidsomfattning och frekvens.
          </note>
          <note>
            Min egen kontakt med människor som i kommuner arbetar med anhörigstöd
            pekar på två utmaningar. För det första finns det många som hjälper
            anhöriga och inte har någon som helst kontakt med kommunens omsorg.
            Där är det viktigt att nå ut med information. För det andra finns
            hos många känslan av att det skulle vara ett svek mot den anhöriga
            att inte fullt ut kunna erbjuda hjälp och stöd utan måste be om
            insatser från kommunen. Här är det viktigt med en nära relation
            och god kontakt mellan kommunen och anhörigvårdaren.
          </note>
          <note>
            Den största utmaningen tror jag ligger i den frustration som
            finns hos ganska många anhöriga till personer som är föremål för
            kommunens hemtjänst eller särskilda boenden eftersom det krävs
            stora insatser från anhöriga för att koordinera de åtgärder som
            behövs. Vård och omsorg för de mest sjuka äldre har många brister.
            Den förra regeringens mångmiljardsatsning har gett vissa resultat,
            men det krävs mycket mer. Det är därför beklagligt att vänsterregeringen
            lagt ned den äldreutredning som hade till uppgift att komma med
            förslag på strukturella förändringar för få en mer fungerande
            vård och omsorg för de mest sjuka äldre.
          </note>
          <note>
            Med de orden vill jag yrka bifall till utskottets förslag i betänkandet
            och avslag på motionerna.
          </note>
          <note>
            (Applåder)
          </note>
          <note type="speaker">
            Anf. 84 KARIN RÅGSJÖ (V):
          </note>
          <note>
            Herr talman! Ibland kallar jag mig anhörigtorped. Det är vi som
            drar ut i krig för anhöriga. Det är vi som ringer upp biståndsbedömare
            och försöker få den hjälp som den anhöriga har rätt till. Jag
            har specifikt gjort det under åren 2006–2014. Ni får fundera på
            varför just de åren blev aktuella.
          </note>
          <note>
            Det bästa anhörigstödet är förstås en bra äldreomsorg där kvaliteten
            är god, personalen kunnig och engagerad och där de anhöriga får
            det som de har rätt till. Därtill krävs att vi har en väl utbyggd
            barnomsorg så att både kvinnor och män ska kunna arbeta under
            hela sin arbetsföra ålder.
          </note>
          <note>
            Olika undersökningar visar att det oftast är kvinnor som ställer
            upp för de anhöriga. Många kvinnor väljer att gå ned i arbetstid
            för att kunna ta hand om anhöriga och blir så småningom de kvinnliga
            pensionärer som får det ekonomiskt väldigt svårt. Så ser det ut
            i dag.
          </note>
          <note>
            Det är förstås oerhört viktigt att vi utvecklar anhörigstödet
            till dem som ska hjälpa sina närstående. Kommunerna måste på ett
            mycket bättre sätt informera om att man som anhörigvårdare kan
            få avlastning, kan få hjälp. Det är centralt för att den anhörigvårdande
            inte ska känna sig alltför pressad. Många kvinnor är i dag sjukskriv
            n a för utbrändhet. Har man ett heltidsjobb och barn och dessutom
            tar hand om anhöriga är det lätt hänt att man blir utbränd.
          </note>
          <note>
            Enligt Socialstyrelsen har stödet till de anhöriga fått en bättre
            struktur sedan bestämmelsen om närstående infördes i socialtjänstlagen.
            Allt fler kommuner utvecklar i dag strategier och planer för sitt
            arbete. Kommu ­ nerna ska avsätta medel, inrätta tjänster och
            se till att anhöriga får den in ­ formation de behöver. Det är
            inget frivilligt arbete för kommuner, utan det ska göras. Det
            är bra att det följs upp. Dessutom behöver arbetet utvecklas systematiskt,
            för det finns fortfarande stora brister. Särskilt på informa ­
            tionssidan krävs mycket mer. Det gäller i synnerhet dem som kommit
            till Sverige och kanske inte har full koll på våra system. Det
            kräver stora in ­ formationsinsatser.
          </note>
          <note>
            Mycket av det som Riksrevisionen rekommenderar är redan på gång
            i olika utredningar och så vidare. Jag vill i det här sammanhanget
            lyfta fram Nationellt kunskapscentrum, som gjort ett enormt arbete
            med att försöka få till strukturer, informerat, varit ute och
            talat med kommuner med mera. De har gjort ett ovärderligt arbete.
          </note>
          <note>
            Med detta vill jag yrka bifall till utskottets förslag och avslag
            på samtliga motioner.
          </note>
          <note type="speaker">
            Anf. 85 BARBRO WESTERHOLM (FP):
          </note>
          <note>
            Herr talman! Jag börjar med att yrka bifall till utskottets förslag
            i betänkandet och avslag på motionerna.
          </note>
          <note>
            Som framgått av tidigare inlägg står anhöriga för merparten av
            äldreomsorgen men också för annan närståendevård. Jag skulle önska
            att det syntes i nationalräkenskaperna vad det är värt i pengar.
            Det handlar inte om att ge betalt utan om att lyfta fram vad som
            görs på ideell basis för de nära och kära. Jag har väckt motioner
            om det i riksdagen. Riksdagen har sagt att det är för svårt, gjort
            tummen ned. SPF-seniorerna i Bålsta har prövat att mäta det, och
            det var inte alls svårt. Jag tycker därför att det borde kunna
            göras på nationell basis.
          </note>
          <note>
            Tänk om anhöriga skulle gå i strejk? Vad skulle då hända i samhället?
            De går inte i strejk, för så gör man inte mot sina närmaste. Men
            jag undrar lite grann vad som kommer att hända i framtiden. Kairos
            Future har frågat medelålders människor hur de ser på detta, vem
            som ska vårda dem när de blir årsrika. Det är inte de anhöriga.
            Det vill man inte. Det är en jätteutmaning för samhället.
          </note>
          <note>
            Riksrevisionen är inne på en del brister men kan inte gå in ordentligt
            på dem, för vi har det kommunala självbestämmandet. Det är inom
            det kommunala självbestämmandet som det mesta av anhörigvården
            ligger. Vi i riksdagen kan ändra i lagar. Vi ändrade ett ”bör”
            till ett ”ska”, vilket var mycket väsentligt. Vi kan anslå lite
            pengar. Ofta är det pengar på marginalen som går till olika projekt.
            Det finns kommuner som säger att det är förgiftade pengar, eftersom
            projekten tar personella resurser från annat. Det passar inte
            in i deras program.
          </note>
          <note>
            Jag skulle önska att Riksrevisionen kunde visa på för- och nackdelar
            med det kommunala självbestämmandet inom det här området så att
            vi kanske kunde hitta en tydligare gräns mellan vad staten ska
            göra och vad kommunerna ska stå för.
          </note>
          <note>
            I det här sammanhanget vill även jag lyfta fram Nationellt kunskapscentrum.
            Det skapades under Alliansen, och de tar fram väldigt viktig kunskap.
            En sak som inte har lyfts fram här är den utbildning i information
            som de nu ger arbetsgivare för att arbetsgivare ska få förståelse
            för de anställda anhörigvårdarna och deras situation och kanske
            anpassa jobbet utifrån de förutsättningar som föreligger. Jag
            vet att anhöriga skulle sköta jobbet med stort engagemang om de
            kände att arbetsgivaren förstod vilken situation de befinner sig
            i.
          </note>
          <note>
            En del kommuner har anhörigkonsulenter. Jag har på nära håll
            kunnat se att de betyder väldigt mycket. Anhörigkonsulenterna
            kan få igång grupper av anhöriga som sedan blir självgående och
            stöder varandra. Det är en oerhört kostnadseffektiv insats.
          </note>
          <note>
            Jag vill tillägga att biståndshandläggningen också bör innefatta
            en bedömning av anhörigas situation. Det innebär att man har en
            lotsfunktion, att bedömningarna görs tillsammans med dem som är
            ansvariga för personers sjukvård och att man bildar ett team.
            Jag har tyvärr hört biståndshandläggare som sagt att de aldrig
            bryr sig om läkarintyget. Hur ska det då bli rätt i stödet till
            den enskilde och inte minst för den anhörige, som då är inne i
            en sjukvårdande roll?
          </note>
          <note>
            Det finns alltså en rad problem att tackla, vad vi förstår. Regeringen
            är på gång med att återbesätta Äldreutredningen. Det ska bli spännande
            att se hur direktiven är utformade. Jag beklagar att den förra
            utredningen lades ned. Det fanns mycket kunskap som jag hoppas
            att man kan ta vara på i den kommande utredningen.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 9.)
          </note>
          <note>
            § 7 Förskolan
          </note>
          <note>
            Utbildningsutskottets betänkande 2014/15:UbU8
          </note>
          <note>
            Förskolan
          </note>
          <note>
            föredrogs.
          </note>
          <note type="speaker">
            Anf. 86 CARINA HERRSTEDT (SD):
          </note>
          <note>
            Herr talman! I detta betänkande behandlar vi 17 motionsyrkanden
            från allmänna motionstiden angående förskolan. Det handlar bland
            annat om förskolans inriktning, arbetsmiljö och kvalitet och om
            resurser till förskolan.
          </note>
          <note>
            I många av dessa frågor finns det egentligen en viss samsyn,
            men i vissa fall avstyrks motionerna på grund av pågående arbete
            och redan vidtagna åtgärder. Men det finns de facto en samsyn.
            Det innebär inte att vi här är nöjda, utan att många av oss skulle
            vilja se ett annat sätt att arbeta eller andra åtgärder för att
            komma till rätta med de problem som vi alla verkar ha identifierat.
          </note>
          <note>
            Det finns till exempel en stor samsyn i frågan om att erbjuda
            barnomsorg på kvällar, helger och nätter. Det finns samsyn när
            vi pratar om att barngrupperna inte ska vara för stora. I min
            värld kan jag , som trots allt är ganska ny i sammanhanget, tycka
            att det är synd att denna samsyn inte kan göra att vi enas och
            sätter ned foten tydligare. Man ska inte förringa de signaler
            som en enig riksdag kan sända ut i verksamheten.
          </note>
          <note>
            Förskolan lägger grunden för framtiden både för individen och
            i förlängningen för samhället. Därför är det jätteviktigt att
            vi fortsätter att verka för en god kvalitet i förskolan. Som förälder
            är det viktigt att man känner att man kan förlita sig på den verksamhet
            man nyttjar. Man vill att den fungerar som det är tänkt att den
            ska fungera. Man vill kunna känna sig trygg i att barnet blir
            omhändertaget och att omsorgen drivs på ett tryggt och säkert
            sätt.
          </note>
          <note>
            Herr talman! För mig som förälder har det alltid varit viktigt
            att känna mig trygg i att barnen utvecklas till självständiga
            och kritiskt tänkande individer. Därför vill jag yrka bifall till
            reservation 1, som tar upp viktiga aspekter när det gäller förskolans
            värdegrund. Reservationen lyfter bland annat vikten av att ge
            barnen möjlighet att utvecklas fritt till egna självständiga individer.
            Vi föreslår en ändring av läroplanen för förskolan, Lpfö 98, trots
            att vi menar att den i grund och botten är en väldigt bra läroplan
            för förskolan. Men i läroplanen står det bland annat att ”förskolan
            ska motverka traditionella könsmönster och könsroller”.
          </note>
          <note>
            Vid en första anblick kan man väl tycka att det inte är någonting
            man över huvud taget borde reagera över. Vem vill ha traditionella
            könsroller eller könsmönster? Naturligtvis ingen. Men frågan är
            ändå hur man ska kunna uppnå en sådan här sak. Att aktivt motverka
            någonting innebär också att aktivt gå in och påverka. Jag menar
            att det inskränker barnets möjlighet att få vara en självständig
            individ. Vårt förslag till ändring är att kravet på att motverka
            traditionella könsmönster och könsroller tas bort. Vi menar att
            flickor och pojkar ska ha samma rättigheter och möjligheter att
            pröva och utveckla förmågor och intressen och att alltför stor
            medvetenhet och påverkan från vuxenvärlden bör undvikas. Fri utveckling
            till självständiga individer måste vara utgångspunkten i alla
            sammanhang när det handlar om barn.
          </note>
          <note>
            Herr talman! En annan reservation jag skulle vilja yrka bifall
            till är reservation 2. Den handlar om att v i vill underlätta
            för föräldrar så att de ska slippa vända sig till andra kommuner
            om den egna kommunen inte vill erbjuda det vi i dag kallar nattis.
            Vi föreslår en ökning av de statliga bidragen för barnomsorg under
            obekväma tider. Detta är också en fråga där det finns samsyn,
            där vi tycker att det måste erbjudas. Men tyvärr är det inte så
            i dag. Det är inte alla kommuner som erbjuder det. Därför vill
            vi öka de statliga bidragen till detta.
          </note>
          <note type="speaker">
            Anf. 87 ANNIKA ECLUND (KD):
          </note>
          <note>
            Herr talman! Vi kristdemokrater är mycket stolta över förskola
            n i Sverige. Vi är stolta över vår förskolepersonal och vår svenska
            modell. Andra länder tittar avundsjukt på det svenska konceptet,
            och vår förskolemodell har blivit en svensk exportprodukt.
          </note>
          <note>
            När föräldrar hör av sig till mig om förskolan får jag ofta höra
            två saker: dels stolthet och beröm över vår kunniga och engagerade
            förskolepersonal, dels en stor oro över att barngrupperna blir
            allt större. Föräldrarna är alltså nöjda med den personal som
            jobbar med barnen, men antalet barn i varje grupp är för stort.
          </note>
          <note>
            Ingen vill ha stora barngrupper. Inte föräldrarna, inte förskolepersonalen,
            inte barnläkarna och sist men inte minst inte heller huvudpersonerna,
            barnen, önskar sig detta. Forskning och erfarenhet visar att barn
            mår bäst i små sammanhang. Detta gäller inte minst de yngsta barnen,
            som har svårare att hantera de större grupperna och som i sin
            utvecklingsfas är i behov av stor anknytning.
          </note>
          <note>
            Herr talman! En väl fungerande förskola förutsätter hög kompetens
            hos personalen. Men för att förskolepersonalen ska kunna ägna
            tid med varje barn måste grundförutsättningarna finnas. Alltför
            stora barngrupper gör uppdraget omöjligt. När det gäller samtliga
            barngrupper är det värt att notera att över 25 procent av alla
            barngrupper har mellan 18 och 20 barn och ca 15 procent har mellan
            21 och 25 barn.
          </note>
          <note>
            Vi kristdemokrater vill verka för att inga småbarnsgrupper ska
            ha fler än tolv barn. Vi har föreslagit en modell där föräldrar,
            stat och kommun tillsammans gör mindre barngrupper möjliga. Vårt
            förslag är att lagen ändras så att de kommuner som är beredda
            att minska barngruppernas storlek får rätt att höja maxtaxan.
            För varje krona som föräldrar betalar i höjd maxtaxa bidrar kommunerna
            själva med 1 krona och staten med 2 kronor. Men ingen kommun ska
            få rätt att höja maxtaxan om man inte har en konkret plan för
            hur småbarnsgruppernas storlek ska minskas och är beredd att satsa
            egna resurser. Alla föräldrar som bidrar genom en höjd avgift
            ska ha en garanti att deras avgiftspengar, tillsammans med kommunernas
            och statens satsning, används just till att minska barngrupperna.
            De ska kunna se resultat.
          </note>
          <note>
            Herr talman! Vi kristdemokrater betonar alltid föräldrarnas roll
            i barnets utveckling och liv. Därför är det viktigt att det finns
            valfrihet och olika lösningar när det kommer till omsorg för de
            minsta barnen. Det är viktigt att familjens behov, och självfallet
            främst barnets behov, styr föräldrarnas val av omsorg.
          </note>
          <note>
            Familjedaghemmen, i dagligt tal kallade dagmammor, innebär att
            barnomsorgen är i dagbarnvårdarens eget hem. Da gbarnvårdare har
            olika bakgrund; en del har arbetat länge med barnomsorg och andra
            har tidigare arbetat i förskolan. Som dagbarnvårdare kan man vara
            anställd av kommunen eller ha ett eget företag. Familjedaghemmen
            erbjuder mindre barngrupper i en hemmiljö. För många barn och
            föräldrar innebär detta en särskild trygghet och ett lugn som
            är svårt att få i förskolan. Av naturliga skäl blir det också
            en person som barnet anknyter till, och barnet får därmed färre
            vuxna eller andra relationer att hantera. För många barn kan detta
            vara ett positivt alternativ, särskilt för de yngsta.
          </note>
          <note>
            Herr talman! Trots införandet av barnomsorgspeng och fri etableringsrätt
            ger dagens regelverk stort utrymme för kommunerna att på olika
            sätt förhindra verksamhet som föräldrarna egentligen efterfrågar.
            Barnomsorgspengen har heller inte marknadsförts, vilket gör att
            det är få föräldrar som känner till vilka möjligheter barnomsorgspengen
            ger.
          </note>
          <note>
            Det finns i dag en tendens att kommunerna prioriterar förskoleverksamheten
            framför den pedagogiska omsorgen, vilket gör att familjedaghemmen
            minskar samtidigt som barngrupperna i förskolan blir allt större.
            Risken är att förskolan prioriteras högre än principen att erbjuda
            barnomsorg som ligger i linje med föräldrarnas önskemål och barnens
            behov. Skolverkets beskrivning av pedagogisk omsorg ger en bild
            av familjedaghemmen som något som är ett undantag och att förskolan
            skulle vara normen. Vi anser att kommunerna ska ha en skyldighet
            att erbjuda pedagogisk omsorg, det vill säga familjedaghem, till
            de föräldrar som så önskar och föreslår därför en skärpning av
            skollagen.
          </note>
          <note>
            Herr talman! Barnen är det viktigaste vi har. Barn är olika,
            föräldrar är olika, och beslutet om vilken omsorg barnen ska ha
            ska ligga hos föräldrarna, inte hos staten. Ökad valfrihet inom
            barnomsorgen och en kontinuerlig förbättring av kvaliteten i förskolan
            är kristdemokratisk politik.
          </note>
          <note>
            Jag yrkar bifall till reservation 3 och i övrigt bifall till
            utskottets förslag i betänkandet.
          </note>
          <note type="speaker">
            Anf. 88 ROZA GÜCLÜ HEDIN (S):
          </note>
          <note>
            Herr talman! I dag debatterar vi alltså betänkande UbU8 som handlar
            om förskolan. Jag vill börja med att yrka bifall till utskottets
            förslag i betänkandet och avslag på samtliga reservationer.
          </note>
          <note>
            I går morse fick jag förmånen att vara hemma och lämna mina barn
            på förskolan. Varje gång slås jag av all aktivitet och den energi
            som finns i och utanför byggnaden. Alltid är det något nytt som
            har byggts, gjorts eller skapats. Det kommer alltid fram barn
            som ska visa vad de har åstadkommit. Den ena har lärt sig hoppa
            på ett ben, den andra rabblar upp länder, siffror eller fisksorter.
          </note>
          <note>
            Jag har vänner som är förskollärare. De har helt andra historier.
            Barn som kommer smutsiga, hungriga och har för små kläder. Barn
            som är utåtagerande, och barn som är introverta. Barn med olika
            bakgrund och förutsättningar och bristande språkkunskaper. Barn
            med olika behov av stöd. De berättar att deras uppdrag blir ännu
            mer viktigt när barnen vill vara kvar på förskolan, för hemma
            finns det inget som uppmuntrar deras kreativitet. De säger att
            de skulle vilja göra mer, men de kan inte. De orkar inte för att
            de är för få vuxna för alltför många barn.
          </note>
          <note>
            Jag hör också hur förskolechefer berättar om hur de uppfattar
            sitt uppdrag. De berättar om svårigheter med att få ihop en bra
            personalsammansättning, hur svårt det är att hävda sig och sin
            verksamhets roll i ett chefs ­ lag, eller hur frustrerande det
            är när den där specialpedagogen som kommunen har inte har tid
            att komma denna vecka, nästa vecka eller veckan därpå.
          </note>
          <note>
            Herr talman! Förskolans roll har stärkts de senaste åren. Jag
            har tidigare påtalat att känslan man får där ute i kommunerna
            är att det skett en förändring i attityd, och det finns en förstärkt
            känsla av stolthet när man talar om sitt viktiga uppdrag. Det
            är särskilt viktigt att vi tar till oss av deras stolthet. Men
            det är också viktigt att vi tar till oss av deras oro inför deras
            möjligheter att lyckas. De måste få möjligheter och förutsättningar
            att lyckas från oss men också från sina huvudmän.
          </note>
          <note>
            Samarbetsregeringen aviserade en rad olika satsningar i budgetpropositionen.
            Som vi alla vet röstades den inte igenom, och därmed kunde vi
            inte göra verklighet av alla våra ambitioner. Det handlar bland
            annat om mer resurser och fler lärare till förskolan, fortbildning
            av personal och förskolechefer, och utökade medel för att stimulera
            barnomsorg på kvällar, nätter och helger.
          </note>
          <note>
            Herr talman! Det sistnämnda är särskilt viktigt att stimulera
            då vi anser att det är värdigt ett modernt samhälle att det finns
            en barnomsorg på de faktiska tider föräldrarna arbetar. Det är
            särskilt viktigt då det framkommit att föräldrar fått lov att
            tacka nej till arbeten på grund av brist på barnomsorg på obekväm
            arbetstid. Det är inte rimligt att en förälder ska behöva gå ned
            i tid eller vara beroende av en närstående för att få livet och
            tillvaron att gå ihop. Jag tror att de flesta är överens om det.
          </note>
          <note>
            Herr talman! Det är våra allra minsta, de mest värdef ulla, vi
            debatterar här i dag – b arn som behöver bli sedda, barn som behöver
            bli uppmuntrade, barn som behöver stimulans och utveckling. Forskningen
            visar att det är viktigt med mindre barngrupper för just våra
            allra minsta barn. Det säger även de förskollärare och barnskötare
            som jag har mött. I betänkandet förstärks vikten av att man genom
            rekommendationer från Skolverket är tydlig. Förhoppningen är att
            man på det sättet säkerställer att kommunerna har ett mål att
            jobba mot för att grupperna ska vara mindre. Det ger pedagogerna
            tid att vara pedagoger, och det ger dem möjligheter till god omsorg
            och omhändertagande.
          </note>
          <note>
            Herr talman! Vi vill fortsätta att utveckla svensk förskola.
            Vi vill medverka till att fler lärare anställs inom förskolan
            för att ha tid för varje barn. För de barn som behöver extra stöd
            hade satsningen på fler specialpedagoger underlättat. Läraren
            är otroligt viktig, och kvalitet är kopplat till samspelet mellan
            vuxna och barn. Forskningen är här också tydlig och visar att
            personalens kompetens är avgörande för förskolans kvalitet. Fortbildning
            och kompetensutveckling ger personalen de verktyg den behöver
            för att ta sig an de mål som finns i läroplanen. Det stärker och
            berikar, men framför allt gör det skillnad för barnens utveckling.
          </note>
          <note>
            Det slår mig ofta vilken förmån vi har i Sverige att vi tack
            vare modiga kvinnor och män har tagit flera steg i rätt riktning
            för att garantera våra barn en god omsorg i en verksamhet som
            präglas av vetenskap och pedagogik. Förskolan är också en rättvisefråga.
            Det är en fråga om tillväxt och framtid. Det är en fråga om jämlikhet,
            att garantera barn och unga en likvärdig grund och skapa förutsättningar
            för alla oavsett bakgrund. Det, herr talman, är någonting som
            är värt att försvara.
          </note>
          <note>
            Förskolan ska vara en plats som är full av lust, lek och bra
            pedagogik. Dessa delar ska gå hand i hand och främja varandra.
            Förskolan ska vara en plats som är full av trygghet och gemenskap.
            Där ska vi som föräldrar lämna våra barn med en känsla av tillit
            och med vetskapen om att verksamheten utformas utifrån just mitt
            barns särskilda behov. Vi ska också känna att våra barn får det
            stöd och den skjuts de behöver för att förberedas för den kommande
            skolgången.
          </note>
          <note>
            För oss socialdemokrater är det viktigt att Sverige ska vara
            ett land där alla – jag betonar det, herr talman – har möjlighet
            till ett livslångt lärande från förskola till yrkeslivet. Förskolan
            och annan pedagogisk verksamhet för barn före grundskolan ska
            hålla hög kvalitet, och förskolans pedagogik ska vara tillgänglig
            för alla barn.
          </note>
          <note>
            (Applåder)
          </note>
          <note type="speaker">
            Anf. 89 CAMILLA WALTERSSON GRÖNVALL (M):
          </note>
          <note>
            Herr talman! Vi debatterar i dag en av riksdagens viktigaste
            frågor: förskolan. Det är i regel inte den fråga som upptar mest
            tid i den här talarstolen, och det är inte den fråga som medierna
            helst rapporterar om.
          </note>
          <note>
            När medierna är intresserade så är det antingen stora barngrupper
            eller en enskild förskola som misskött sitt uppdrag, och låt mig
            vara mycket tydlig: Det, herr talman, är inte oviktigt. Barngruppernas
            storlek är på många håll ett bekymmer, och därför har Alliansen
            i sin budget också lagt extra resurser för att möta detta.
          </note>
          <note>
            Förskolor som inte sköter sitt uppdrag vare sig det gäller en
            god omsorg eller det pedagogiska uppdraget ska nagelfaras och
            kritiseras. Sverige ska ha en god kvalitet i sina förskolor, och
            det ska gälla både de kommunala och de fristående förskolorna.
            Även i detta fall har Alliansen tidigare och nu gjort omfattande
            investeringar för att fortsätta höja kvaliteten i förskolan.
          </note>
          <note>
            Men när det handlar om utveckling och diskussion om förskolans
            framtid eller beskrivningar av allt fantastiskt arbete som sker
            i förskolan lyser mediernas intresse med sin frånvaro, och tyvärr
            också många politikers intresse. I utbildningsutskottet upplever
            jag dock till min stora glädje att det finns många som både har
            ett genuint engagemang i förskolefrågor och på många olika sätt
            vill utveckla densamma.
          </note>
          <note>
            Ett livslångt lärande börjar på många sätt i förskolan. Där kan
            man säga att barnens kunskapsresa börjar. Med nyfikenhet, lek,
            utveckling, omsorg och lärande öppnar förskolan barnens ögon för
            djur och natur, kropp och teknik, siffror, bokstäver och mycket
            mer. Detta fokus – att lära genom sång, lek och omsorg – utifrån
            det lilla barnets perspektiv, är en av framgångsfaktorerna som
            gör att vi i dag har en av världens bästa förskolor.
          </note>
          <note>
            När jag reser runt i landet och besöker förskolor ser jag många
            som bedriver en fantastisk verksamhet och som väcker barnens nyfikenhet
            att lära sig. Men jag ser och hör också om det motsatta, om förskolor
            där tiden i förskolan tenderar att bli mer en förvaring än en
            tid för utveckling.
          </note>
          <note>
            Detta är oroväckande eftersom forskningen i dag tydligt visar
            att barn som tidigt halkar efter och som inte får en möjlighet
            att komma i kapp också får svårt att komma i kapp senare i skolåren,
            om de alls gör det. Ett ökat pedagogiskt fokus i kombination med
            tidigt stöd och hjälp är därför avgörande för hur väl förskolan
            kan förbereda barnen för de kommande åren i skolan.
          </note>
          <note>
            Herr talman! Att ge alla barn en möjlighet till en bra start
            i livet var vägledande när alliansregeringen satsade på att lyfta
            och förstärka förskolans roll i utbildningskedjan. Förskolan är
            i dag en egen skolform med en reviderad och modern läroplan. Till
            detta kommer bland annat allmän förskola för treåringar, skärpta
            krav på behörighet, förskolechefs roll och förskolelyft. Med Alliansens
            budget, som gäller för 2015, blir ytterligare satsningar på förskolan
            verklighet. I den finns satsningar på att minska barngruppernas
            storlek, en fortsatt permanent utbyggnad av utbildningsplatser
            på förskollärarutbildningen och en förlängning av Förskolelyftet
            till och med 2018. Därtill kommer ett förskolechefslyft mellan
            2015 och 2018 för att ytterligare utveckla det pedagogiska ledarskapet
            i förskolan.
          </note>
          <note>
            Tack vare Alliansens genomförda och kommande reformer har Sverige
            i dag en av världens bästa förskolor. Men det finns fortfarande
            mycket kvar att göra. Därför ser jag mer saker som vi måste gå
            vidare med och som skulle lägga grund för en ännu bättre förskola.
            Det handlar om möjligheten att införa förstelärare i förskolan,
            att göra befattningsutbildningen obligatorisk även för förskolechefer,
            en bättre formaliserad överlämning till nästa skolform och en
            fortsatt kompetensutveckling av förskollärarna. Detta är några
            av mina och Moderaternas ambitioner för förskolan de kommande
            åren framåt.
          </note>
          <note>
            Herr talman! Den dåvarande alliansregeringen höll ett högt reformtempo.
            Från dag ett började vi att genomföra vår politik som vi gick
            till val på då – en förberedd och sammansvetsad politik. Riktigt
            så ser det inte ut i dag. Ivern att vilja förändra är utbytt mot
            en handlingsförlamning. Det märks tyvärr också på förskolans område.
          </note>
          <note>
            Det är inte så att det saknas utmaningar i förskolan, tvärtom.
            Vi ser i dag ett liknande problem som i den övriga skolan: Likvärdigheten
            sjunker. Jag var delvis inne på detta tidigare. Vi ser i dag hur
            vissa förskolor drar ifrån genom att vara duktiga på att utveckla
            verksamheten i förskolan. Här får förskolechefer, förskollärare
            och pedagoger resurser, tid och förtroende att planera, inte bara
            för de kommande dagarna utan också för långsiktiga satsningar
            och investeringar. Men tyvärr finns det också förskolor där detta
            prioriteras bort. Förklaringarna är många, men jag vill här lyfta
            fram två. Den första är en skev fördelning av behöriga förskollärare
            och förskolechefer som deltar för lite i det pedagogiska arbetet
            i verksamheten av olika skäl.
          </note>
          <note>
            I många av kommunerna hemma i Västsverige som jag kommer ifrån
            är andelen behöriga förskollärare hög. Det finns ett flertal kommuner
            där så många som 85 procent av förskollärarna är behöriga, det
            vill säga att det finns behöriga förskollärare till 85 procent
            av förskolepersonalen. Här i Stockholm finns endast 30 procent
            behöriga förskollärare. Det är en vanlig uppställning i många
            kommuner med två behöriga förskollärare och en barnskötare, men
            i bland annat Stockholmsområdet finns det förskolor där en ensam
            förskollärare ska planera och ansvara för det pedagogiska arbetet
            på två avdelningar. Det är ju en självklarhet att detta ger olika
            förutsättningar för detta viktiga uppdrag, och det ger också barnen
            olika förutsättningar.
          </note>
          <note>
            Detta såg den dåvarande alliansregeringen tidigt och satsade
            som bekant på att bygga ut platserna på förskollärarutbildningen,
            något som vi nu i Alliansens budget förstärker ytterligare. Detta
            är viktigt för att säkerställa att vi får fler utbildade förskollärare
            ute i förskolorna men också för att bevara det stora intresset
            för yrket. Glädjande nog går det nämligen två sökande på varje
            utbildningsplats. Från Moderaternas sida följer vi noga utvecklingen
            av behovet och antalet utbildningsplatser.
          </note>
          <note>
            Den andra viktiga förklaringen är förskolecheferna. En skolledare
            som deltar i det dagliga arbetet och som analyserar, dokumenterar
            och följer upp verksamhetens pedagogiska utveckling bidrar till
            en positiv kultur där arbetslagen jobbar åt samma håll och känner
            sig delaktiga i att utveckla förskolans arbetssätt och pedagogik.
          </note>
          <note>
            Vi vet att skolledarnas betydelse för hur förskolor såväl som
            skolor utvecklas är mycket stor. Alliansregeringen gjorde rektorsutbildningen
            obligatorisk för att säkerställa stödet för skolledarna. Nu behöver
            också uppdraget lämnas att titta vidare på hur också förskolechefernas
            utbildning ska bli obligatorisk.
          </note>
          <note>
            Precis som med lärarna är det förskollärarna och medarbetarna
            i förskolan som är vår viktigaste resurs. Forskningen visar oss
            förskolans betydelse för de små barnen och hur en kvalitativ förskola
            ger goda förutsättningar in i grundskolan och vidare i livet.
            Därför är det också viktigt att de riktigt duktiga förskollärarna
            lyfts och att ett uppdrag också läggs för att titta på hur karriärstjänstreformer
            också ska omfatta dem.
          </note>
          <note>
            Kunskapen om de små barnen och delar som bland annat deras språkutveckling
            är en ovärderlig kunskap som förskollärarna besitter. På många
            håll i landet lämnas en kvalificerad kunskap om detta vidare till
            nästa steg i kunskapskedjan, men tyvärr sker det inte överallt
            och inte på ett tillräckligt kvalitetssäkrat sätt. Vi måste säkerställa
            att den kunskap som finns i förskolan förs vidare så att små barns
            rätt till tidigt stöd inte riskerar att fördröjas eller i värsta
            fall upptäckas först långt upp i skolåren, något som tyvärr alldeles
            för många barn och föräldrar kan vittna om. Därför vill vi moderater
            se en överlämning som ger bättre förutsättningar för en likvärdig
            förskola och skola.
          </note>
          <note>
            För några dagar sedan hände något som gjorde mig mycket glad.
            Lärarnas Riksförbunds ordförande, Bo Jansson, gick ut och sa att
            han ansåg att även LR skulle börja organisera förskollärare. Det
            är klokt, och det känns nog för många av oss självklart. Förskollärare
            är utbildade pedagoger och lärare med ansvar för de små barnens
            lärande. De har en egen legitimation, och de har en egen läroplan
            att ansvara för. Förskollärare är lärare som alla andra, och samtidigt
            är de som alla lärare helt unika.
          </note>
          <note>
            Herr talman! Jag är väldigt stolt över svensk förskola. Mitt
            yngsta barn gör nu sina sista månader i förskolan, och jag kan
            försäkra att jag sörjer det mer än hon gör. Samtidigt ser jag
            ju att hon är flygfärdig. Förskolan har på ett fantastiskt sätt
            bidragit till att utveckla och stimulera henne, och för detta
            är jag djupt tacksam. Vårt uppdrag i den här kammaren måste vara
            att hitta förutsättningar för alla barn att få uppleva en kvalitativ
            svensk förskola.
          </note>
          <note>
            Jag yrkar bifall till utskottets förslag.
          </note>
          <note type="speaker">
            Anf. 90 ROZA GÜCLÜ HEDIN (S) replik:
          </note>
          <note>
            Herr talman! Camilla Waltersson Grönvall får mig att gråta, för
            min son slutar också snart i förskolan och ska börja i förskoleklass.
            Jag känner med dig.
          </note>
          <note>
            För övrigt vill jag säga: Tack för ett väldigt bra anförande!
            Det märks och har framgått många gånger i den här kammaren att
            du verkligen brinner för de här frågorna. Därför är det särskilt
            roligt att stå här och debattera med dig.
          </note>
          <note>
            Du lyfter fram vikten av att ha fler lärare i förskolan: förskollärare.
            Det är därför som jag blir lite förvånad. Det första, i princip,
            som alliansregeringen gjorde 2006, när man tog över makten efter
            oss, var nämligen att ta bort 2 miljarder kronor från skolan.
            Det motsvarar ungefär 6 000 lärare.
          </note>
          <note>
            Mot den bakgrunden, herr talman, är det väldigt tråkigt att det
            du säger här inte känns riktigt på riktigt.
          </note>
          <note>
            (TALMANNEN: Vi tilltalar varandra med förnamn och efternamn.)
          </note>
          <note>
            Sedan har jag en fundering. Varför fanns det ingenting om att
            öka personaltätheten i er budget som röstades igenom i höstas?
            Till skillnad från er hade vi en satsning på fler speciallärare
            och specialpedagoger – fler lärare inom skolan. Men från er sida
            fanns det ingenting, Camilla Waltersson Grönvall.
          </note>
          <note>
            Jag undrar helt enkelt: Är det på riktigt? Är förskolan på riktigt?
            Är den viktig för er? Och är ni beredda att försvara dess pedagogik
            och dess värde inom svensk skola?
          </note>
          <note type="speaker">
            Anf. 91 CAMILLA WALTERSSON GRÖNVALL (M) replik:
          </note>
          <note>
            Herr talman! Ibland är det svårt att ta en del frågor på allvar.
            Jag tackar så mycket för dina inledande väldigt värmande ord.
            Jag kan försäkra dig att allt mitt engagemang när det gäller förskolan
            är hundraprocentigt genuint.
          </note>
          <note>
            (TALMANNEN: Försäkra Roza Güclü Hedin.)
          </note>
          <note>
            Därför känns det väldigt tryggt och bra att kunna berätta någonting
            som uppenbarligen är en nyhet för Roza Güclü Hedin, nämligen att
            vi under de år som alliansregeringen satt vid makten lyfte svensk
            förskola på många olika sätt. Under de åren blev det en egen skolform.
            Under de år som Socialdemokraterna satt vid regeringsmakten blev
            inte förskolan en egen skolform. Den betydelsen tillmätte inte
            Socialdemokraterna svensk förskola.
          </note>
          <note>
            Vi såg också att fortbildningen och utbildningen för svenska
            förskollärare på många sätt var eftersatt. Det gjorde att vi först
            sjösatte ett förskolelyft, som möjliggjorde för våra väldigt skickliga
            och duktiga barnskötare ute i verksamheterna att fortbilda sig
            till förskollärare.
          </note>
          <note>
            Vi sjösatte ett andra förskolelyft som tog särskilt avstamp i
            barn i behov av särskilt stöd, för att de skulle upptäckas och
            arbetas med på bästa möjliga sätt. Det var också en särskild utbildning
            för förskolechefer för att de skulle bli duktiga och kunna delta
            i detta arbete.
          </note>
          <note>
            Jag tycker att det talar för sig självt om man påstår att alliansregeringen
            eller Alliansen inte är seriösa och om man ifrågasätter om det
            är på riktigt när det läggs fram förslag som gäller den svenska
            förskolan.
          </note>
          <note type="speaker">
            Anf. 92 ROZA GÜCLÜ HEDIN (S) replik:
          </note>
          <note>
            Herr talman! Tack, Camilla Waltersson Grönvall, för svaret!
          </note>
          <note>
            Jag hör vad du säger. Det gör mig ännu mer angelägen om att lyfta
            fram det faktum att er budget var tom på pengar gällande investeringar
            i fortbildning och kompetensutveckling för förskollärare. Det
            finns en satsning på fortbildning, Camilla Waltersson Grönvall.
            Men den gäller inte de förskollärare som jobbar i förskolan, utan
            den satsning ni har gäller enbart de förskollärare som kan tänkas
            bli grundskollärare och så småningom ta över förskoleklassen och
            barnen som är över sex år.
          </note>
          <note>
            Ni tog bort 127 miljoner för fortbildning av förskolepersonal
            i förskolan. Hur förklarar Camilla Waltersson Grönvall det? Och
            hur rimmar det med de OECD-rapporter som vi båda har läst? Där
            betonar man att hög kompetens hos personalen har ett starkt samband
            med läranderesultatet hos barnen. Det gäller i synnerhet personalens
            förmåga att skapa goda pedagogiska miljöer som gör skillnad för
            barnen.
          </note>
          <note>
            De 127 miljoner som försvann när er budget röstades igenom hade
            kunnat göra stor nytta i fråga om det pedagogiska innehållet i
            förskolan för att våra allra minsta skulle kunna få en bra start
            på det livslånga lärandet.
          </note>
          <note>
            (Applåder)
          </note>
          <note type="speaker">
            Anf. 93 CAMILLA WALTERSSON GRÖNVALL (M) replik:
          </note>
          <note>
            Herr talman! Det känns återigen väldigt tryggt att som alliansföreträdare
            tala om de investeringar som vi har gjort i svensk förskola. Lärarförbundet
            uttalar sig om de satsningar som har gjorts – det är de som verkligen
            är företrädare för de personer som finns där ute i verksamheten.
            Det känns ganska tryggt att de pekar på att det har varit väldigt
            viktiga resurser och insatser.
          </note>
          <note>
            I den budget som vann riksdagens majoritet i december lades det
            också stora resurser på mindre barngrupper. Detta är någonting
            som uppmärksammas och som vi definitivt vill göra någonting åt.
          </note>
          <note>
            Tack vare Alliansens budget finns det nu en möjlighet att minska
            barngrupperna. Och vi fortsätter att bygga ut någonting permanent.
            Det handlar om något som vi ser som ett oerhört stort bekymmer,
            nämligen bristen på förskollärare.
          </note>
          <note>
            Herr talman! Nu kan jag bara ställa en retorisk fråga i min sista
            replik. Men jag väntar på vad Socialdemokraterna och Roza Güclü
            Hedin kommer att återvända med när det gäller att se till det
            behov vi har av fler förskollärare.
          </note>
          <note>
            Det här har Alliansen sett. Vi har också mött upp med resurser
            i vår budget, och vi kommer att fortsätta att följa detta, väldigt
            nära och väldigt intresserat. Det här är nämligen avgörande om
            vi vill se ett fortsatt kompetenslyft och en fortsatt kvalitetsutveckling
            i våra svenska förskolor.
          </note>
          <note>
            Det finns också en satsning på ett kompetenslyft där vi har både
            ett förskolechefslyft och ett kompetenslyft för förskollärare.
          </note>
          <note>
            Det som efterfrågas av Roza Güclü Hedin i dag, här i Sveriges
            kammare, är alltså tillgodosett i den budget som gäller för 2015.
          </note>
          <note>
            (Applåder)
          </note>
          <note>
            (forts. § 10)
          </note>
          <note>
            Ajournering
          </note>
          <note>
            Kammaren beslutade kl. 15.57 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            § 8 Beslut om ärenden som slutdebatterats den 4 mars
          </note>
          <note>
            CU6 Familjerätt
          </note>
          <note>
            Punkt 1 (Fullmakts- och tvångsäktenskap)
          </note>
          <note>
            1. utskottet
          </note>
          <note>
            2. res. 1 (SD)
          </note>
          <note>
            Votering:
          </note>
          <note>
            246 för utskottet
          </note>
          <note>
            40 för res. 1
          </note>
          <note>
            63 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 6 S, 68 M, 19 MP, 18 C, 17 V, 15 FP, 13 KD
          </note>
          <note>
            För res. 1: 40 SD
          </note>
          <note>
            Frånvarande: 17 S, 16 M, 9 SD, 6 MP, 4 C, 4 V, 4 FP, 3 KD
          </note>
          <note>
            Punkt 6 (Föräldraskap vid assisterad befruktning)
          </note>
          <note>
            1. utskottet
          </note>
          <note>
            2. res. 3 (C, FP)
          </note>
          <note>
            3. res. 4 (V)
          </note>
          <note>
            Förberedande votering:
          </note>
          <note>
            34 för res. 3
          </note>
          <note>
            18 för res. 4
          </note>
          <note>
            234 avstod
          </note>
          <note>
            63 frånvarande
          </note>
          <note>
            Kammaren biträdde res. 3.
          </note>
          <note>
            Huvudvotering:
          </note>
          <note>
            236 för utskottet
          </note>
          <note>
            33 för res. 3
          </note>
          <note>
            17 avstod
          </note>
          <note>
            63 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 68 M, 40 SD, 19 MP, 13 KD
          </note>
          <note>
            För res. 3: 18 C, 15 FP
          </note>
          <note>
            Avstod: 17 V
          </note>
          <note>
            Frånvarande: 17 S, 16 M, 9 SD, 6 MP, 4 C, 4 V, 4 FP, 3 KD
          </note>
          <note>
            Punkt 17 (Registrering av testamenten)
          </note>
          <note>
            1. utskottet
          </note>
          <note>
            2. res. 10 (SD, FP)
          </note>
          <note>
            Votering:
          </note>
          <note>
            232 för utskottet
          </note>
          <note>
            55 för res. 10
          </note>
          <note>
            62 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 6 S, 68 M, 19 MP, 18 C, 18 V, 13 KD
          </note>
          <note>
            För res. 10: 40 SD, 15 FP
          </note>
          <note>
            Frånvarande: 17 S, 16 M, 9 SD, 6 MP, 4 C, 3 V, 4 FP, 3 KD
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            TU5 Cykelfrågor
          </note>
          <note>
            Punkt 1 (Infrastruktur och förutsättningar för cykling)
          </note>
          <note>
            1. utskottet
          </note>
          <note>
            2. res. 1 (V)
          </note>
          <note>
            Votering:
          </note>
          <note>
            269 för utskottet
          </note>
          <note>
            18 för res. 1
          </note>
          <note>
            62 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 6 S, 68 M, 40 SD, 19 MP, 18 C, 15 FP, 13 KD
          </note>
          <note>
            För res. 1: 18 V
          </note>
          <note>
            Frånvarande: 17 S, 16 M, 9 SD, 6 MP, 4 C, 3 V, 4 FP, 3 KD
          </note>
          <note>
            Punkt 2 (Trafikregler för cykling)
          </note>
          <note>
            1. utskottet
          </note>
          <note>
            2. res. 2 (SD)
          </note>
          <note>
            Votering:
          </note>
          <note>
            247 för utskottet
          </note>
          <note>
            40 för res. 2
          </note>
          <note>
            62 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 6 S, 68 M, 19 MP, 18 C, 18 V, 15 FP, 13 KD
          </note>
          <note>
            För res. 2: 40 SD
          </note>
          <note>
            Frånvarande: 17 S, 16 M, 9 SD, 6 MP, 4 C, 3 V, 4 FP, 3 KD
          </note>
          <note>
            Punkt 3
          </note>
          <note>
            Kammaren biföll utskottets förslag.
          </note>
          <note>
            TU6 It- och postfrågor
          </note>
          <note>
            Punkt 2 (Tillgång till telefoni och bredband)
          </note>
          <note>
            1. utskottet
          </note>
          <note>
            2. res. 1 (M, C, FP, KD)
          </note>
          <note>
            Votering:
          </note>
          <note>
            133 för utskottet
          </note>
          <note>
            114 för res. 1
          </note>
          <note>
            40 avstod
          </note>
          <note>
            62 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 19 MP, 18 V
          </note>
          <note>
            För res. 1: 68 M, 18 C, 15 FP, 13 KD
          </note>
          <note>
            Avstod: 40 SD
          </note>
          <note>
            Frånvarande: 17 S, 16 M, 9 SD, 6 MP, 4 C, 3 V, 4 FP, 3 KD
          </note>
          <note>
            Punkt 3 (Bredbandskoordinatorer)
          </note>
          <note>
            1. utskottet
          </note>
          <note>
            2. res. 3 (M, C, FP, KD)
          </note>
          <note>
            Votering:
          </note>
          <note>
            173 för utskottet
          </note>
          <note>
            114 för res. 3
          </note>
          <note>
            62 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 40 SD, 19 MP, 18 V
          </note>
          <note>
            För res. 3: 68 M, 18 C, 15 FP, 13 KD
          </note>
          <note>
            Frånvarande: 17 S, 16 M, 9 SD, 6 MP, 4 C, 3 V, 4 FP, 3 KD
          </note>
          <note>
            Punkt 7 (Postservice)
          </note>
          <note>
            1. utskottet
          </note>
          <note>
            2. res. 4 (SD)
          </note>
          <note>
            3. res. 5 (V)
          </note>
          <note>
            Förberedande votering:
          </note>
          <note>
            40 för res. 4
          </note>
          <note>
            18 för res. 5
          </note>
          <note>
            229 avstod
          </note>
          <note>
            62 frånvarande
          </note>
          <note>
            Kammaren biträdde res. 4.
          </note>
          <note>
            Huvudvotering:
          </note>
          <note>
            229 för utskottet
          </note>
          <note>
            40 för res. 4
          </note>
          <note>
            18 avstod
          </note>
          <note>
            62 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 6 S, 68 M, 19 MP, 18 C, 15 FP, 13 KD
          </note>
          <note>
            För res. 4: 40 SD
          </note>
          <note>
            Avstod: 18 V
          </note>
          <note>
            Frånvarande: 17 S, 16 M, 9 SD, 6 MP, 4 C, 3 V, 4 FP, 3 KD
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            JuU18 Våldsbrott och brottsoffer
          </note>
          <note>
            Punkt 9 (Förenkla utfärdandet av kontaktförbud)
          </note>
          <note>
            1. utskottet
          </note>
          <note>
            2. res. 3 (SD)
          </note>
          <note>
            Votering:
          </note>
          <note>
            247 för utskottet
          </note>
          <note>
            40 för res. 3
          </note>
          <note>
            62 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 6 S, 68 M, 19 MP, 18 C, 18 V, 15 FP, 13 KD
          </note>
          <note>
            För res. 3: 40 SD
          </note>
          <note>
            Frånvarande: 17 S, 16 M, 9 SD, 6 MP, 4 C, 3 V, 4 FP, 3 KD
          </note>
          <note>
            Punkt 10 (Överträdelse av kontaktförbud)
          </note>
          <note>
            1. utskottet
          </note>
          <note>
            2. res. 4 (SD)
          </note>
          <note>
            Votering:
          </note>
          <note>
            245 för utskottet
          </note>
          <note>
            40 för res. 4
          </note>
          <note>
            64 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 6 S, 67 M, 19 MP, 18 C, 17 V, 15 FP, 13 KD
          </note>
          <note>
            För res. 4: 40 SD
          </note>
          <note>
            Frånvarande: 17 S, 17 M, 9 SD, 6 MP, 4 C, 4 V, 4 FP, 3 KD
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 9 Beslut om ärenden som slutdebatterats vid dagens sammanträde
          </note>
          <note>
            SoU3 Vårdvalssystem i primärvården
          </note>
          <note>
            1. utskottet
          </note>
          <note>
            2. res. (S, MP, V)
          </note>
          <note>
            Votering:
          </note>
          <note>
            154 för utskottet
          </note>
          <note>
            133 för res.
          </note>
          <note>
            62 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 68 M, 40 SD, 18 C, 15 FP, 13 KD
          </note>
          <note>
            För res.: 96 S, 19 MP, 18 V
          </note>
          <note>
            Frånvarande: 17 S, 16 M, 9 SD, 6 MP, 4 C, 3 V, 4 FP, 3 KD
          </note>
          <note>
            SoU4 Riksrevisionens rapport om stödet till anhöriga omsorgsgivare
          </note>
          <note>
            Punkt 1 (Behov av utredning)
          </note>
          <note>
            1. utskottet
          </note>
          <note>
            2. res. 1 (M)
          </note>
          <note>
            Votering:
          </note>
          <note>
            218 för utskottet
          </note>
          <note>
            67 för res. 1
          </note>
          <note>
            64 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 96 S, 1 M, 40 SD, 18 MP, 18 C, 17 V, 15 FP, 13
            KD
          </note>
          <note>
            För res. 1: 67 M
          </note>
          <note>
            Frånvarande: 17 S, 16 M, 9 SD, 7 MP, 4 C, 4 V, 4 FP, 3 KD
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 10 (forts. från § 7) Förskolan (forts. UbU8)
          </note>
          <note type="speaker">
            Anf. 94 JABAR AMIN (MP):
          </note>
          <note>
            Fru talman! Förskolan är första steget i ett livslångt lärande.
            I förskolan ska våra unga ha roligt, inspireras, utvecklas som
            individer och lära. I förskolan kan barnens nyfikenhet väckas,
            och där kan sociala färdigheter utvecklas.
          </note>
          <note>
            Vi i Miljöpartiet värnar om förskolan, vilket många av riksdagens
            partier gör. Vi arbetar för en förskola av hög kvalitet, och förskollärarna
            ska vara högt kvalificerade. Observera att personalens utbildningsbakgrund
            bara är en del av kvalitetsindikatorerna. Några andra indikatorer
            är gruppstorleken och personaltätheten.
          </note>
          <note>
            Fru talman! Förskolan är en av det offentligas viktigaste uppgifter.
            Den ska erbjuda en trygg och stimulerande miljö som främjar barnets
            utveck ­ ling och där barnet får ha roligt och leka med andra
            barn.
          </note>
          <note>
            Barnen är vår framtid och måste tas väl om hand. Samtidigt är
            försko ­ lan avgörande för samhället i stort genom att den skapar
            möjlighet för människor att kombinera föräldraskap och arbetsliv.
            Tillgången till försko ­ la har varit viktig för jämställdheten
            och gjort det möjligt för kvinnor att förvärvsarbeta.
          </note>
          <note>
            Miljöpartiet värnar om kvaliteten, mångfalden och valfriheten
            inom hela utbildningsväsendet och inom förskolan.
          </note>
          <note>
            Genom att sätta in resurser för de förskolebarn som behöver stödet
            mest kan vi bidra till att hjälpa just de barnen. Det är bland
            annat genom tidiga insatser som vi kan utveckla den svenska skolan.
            Ett starkt pedagogiskt arbete i förskolan ger barn en bra start
            och goda möjligheter i skolan. Just därför är det viktigt att
            det finns god tillgång till välutbildade pedagoger i förskolan.
          </note>
          <note>
            Fru talman! Såväl förskolan som andra barnomsorgsformer ska hålla
            hög kvalitet för alla barn. Det ska i hela landet finnas tillgång
            till barnomsorg anpassad efter föräldrars olika arbetstider.
          </note>
          <note>
            För att stimulera utbyggnad av barnomsorg under kvällar, nätter
            och helger aviserade regeringen i höstas 49 extra miljoner under
            2015. Men den satsningen gick om intet på grund av allianspartiernas
            och Sverigedemokraternas motstånd.
          </note>
          <note>
            Alliansen å sin sida satsade inte en enda krona extra på detta
            område.
          </note>
          <note>
            Sverigedemokraterna ville skära ned med hela 34 miljoner av de
            49 som vi aviserade. Ändå har de mage att tala om att de vill
            satsa på barnomsorg på kvällar, nätter och helger. Det är att
            hyckla, fru talman.
          </note>
          <note>
            Förskolepersonalen utgör en ovärderlig resurs. Det är genom all
            denna engagerade förskolepersonal som vi kan utveckla förskolan
            och nå de uppställda målen.
          </note>
          <note>
            För att värna om förskolepersonalen aviserade regeringen i sin
            budget i höstas 200 miljoner från och med år 2015 för kompetensutveckling
            av förskolepersonal och lärare samt extra medel för kompetensutveckling
            av förskolechefer.
          </note>
          <note>
            Till skillnad från regeringen hade de borgerliga partierna minskade
            ambitioner när det gäller fortbildning och kompetensutveckling.
            I Alliansens budget minskas fortbildningsinsatserna med hela 80
            miljoner, från 200 till 120.
          </note>
          <note>
            Sverigedemokraterna å sin sida hade inte en enda krona till fortbildning
            av förskolepersonal.
          </note>
          <note>
            Fru talman! En annan viktig fråga för oss har varit gruppstorleken
            i förskolan. Regeringen har för avsikt att höja kvaliteten i förskolan
            bland annat genom att minska barngruppernas storlek.
          </note>
          <note>
            Regeringen föreslog därför i höstas att det ska avsättas 415
            miljoner kronor för att stimulera minskning av gruppstorleken
            på förskolorna. Detta skulle höjas till det dubbla från och med
            2016.
          </note>
          <note>
            Alliansen hade lägre ambitioner. Man anslog lika stora medel,
            men de skulle räcka till både förskolan och fritis.
          </note>
          <note>
            Sverigedemokraterna hade återigen inte en enda krona till att
            minska barngrupperna.
          </note>
          <note>
            Fru talman! Tack och lov är alla riksdagens partier utom Sverigedemokraterna
            ense om de grundläggande utgångspunkterna för förskolan. Det finns
            en relativt bred samsyn bland dessa partier om värdegrunden, målen
            och riktlinjerna. Det gäller dock inte Sverigedemokraterna.
          </note>
          <note>
            Skiljelinjen går, fru talman, mellan oss som vill stå för allas
            lika värde och dem som vill dela samhället i ”vi och de”. Medan
            vi vill värna om mångfalden vill de ha enfald.
          </note>
          <note>
            De främlingsfientliga ger sig på inte bara utrikesfödda vuxna
            utan även barn med utrikesfödda föräldrar genom att försämra förutsättningarna
            för dessa. I sin motion vill SD ersätta mångfald med enfald och
            nationalism. De vill beröva de små barnen med utländsk bakgrund
            som går i våra förskolor rättigheten att utveckla sitt modersmål.
          </note>
          <note>
            Av skollagen framgår att förskolan ska medverka till att barn
            med annat modersmål än svenska får möjlighet att utveckla både
            det svenska språket och sitt modersmål. Denna humanistiska och
            demokratiska grundsyn vill Sverigedemokraterna ersätta med ett
            nationalistiskt, förlegat och inskränkt synsätt om att allt annat
            än svenska är icke önskvärt.
          </note>
          <note>
            Fru talman! Jag är glad över att alla riksdagens partier utom
            SD entydigt avslår denna inskränkta grundsyn från Sverigedemokraternas
            sida.
          </note>
          <note>
            Avslutningsvis yrkar jag bifall till förslaget i betänkandet
            och avslag på alla reservationer.
          </note>
          <note type="speaker">
            Anf. 95 CAMILLA WALTERSSON GRÖNVALL (M) replik:
          </note>
          <note>
            Fru talman! Alliansen har, som jag talade om i talarstolen för
            en liten stund sedan, på många olika sätt säkerställt en högre
            kvalitet på svensk förskola.
          </note>
          <note>
            Vi har gjort det inte minst genom att göra förskolan till en
            egen skolform. Vi har gjort det genom en ny reviderad läroplan,
            förskolelyft av olika slag och en kompetensutvecklingssatsning
            som har varit omfattande. Stora resurser, stora medel, har investerats
            därför att vi är övertygade om att svensk förskola är bra men
            kan bli väldigt mycket bättre.
          </note>
          <note>
            I den budget som finns i dag finns det stora resurser satsade
            på mindre barngrupper. Det finns också bland annat en permanent
            utbyggnad av utbildningsplatser när det gäller förskollärare.
          </note>
          <note>
            Tittar vi runt i Sverige ser vi att tillgången på förskollärare
            är väldigt ojämn. Här i Stockholm – men inte bara här utan på
            många platser i landet – är det oerhört svårt att få tag i behöriga
            förskollärare. Därför har vi bland annat aviserat en utbyggnad.
          </note>
          <note>
            På många andra platser är 85 procent av förskolepersonalen behörig.
            Det säger sig självt att då blir förutsättningarna väldigt olika.
          </note>
          <note>
            Jag undrar hur Jabar Amin som företrädare för regeringspartierna
            och för den minister som ansvarar för området ställer sig till
            det här. Hur tänker regeringen möta det stora behovet av förskollärare?
            Med större anslag för detta? Med fler utbildningsplatser? Hur
            tänker man se till att man utvecklar professionen förskollärare?
            Jag skulle vilja höra lite idéer om det i stället för tomma retoriska
            pamfletter. Lite innehåll önskar jag av Jabar Amin.
          </note>
          <note type="speaker">
            Anf. 96 JABAR AMIN (MP) replik:
          </note>
          <note>
            Fru talman! För att utveckla förskolan och utbildningssektorn
            allmänt är det oerhört viktigt med resurser. Det är en av de faktorer
            som är viktiga.
          </note>
          <note>
            Vad vi kunde se i höstas när vi lade fram vår budget var att
            vi hade högre ambitioner och lade mer pengar både på kompetensutveckling
            av personal och på ersättning för obekväm arbetstid. Vi lade 49
            miljoner på det. Dessutom lade vi extra pengar – 415 miljoner
            kronor, som sagt.
          </note>
          <note>
            Vad gjorde ni? Det första ni gjorde var att tillintetgöra detta.
            Ni hade lägre ambitioner på alla dessa områden.
          </note>
          <note>
            Vi kommer – förhoppningsvis snart, i vårbudgeten – att göra vårt
            bästa för att de satsningar på och de medel för förskolan som
            vi tror på ska bli verklighet: att utveckla kompetensen hos personalen,
            se till att de barn som är i behov av barnomsorg på obekväm arbetstid
            får det och minska storleken på barngrupperna. Det är genom detta
            som vi kan utveckla förskolan.
          </note>
          <note type="speaker">
            Anf. 97 CAMILLA WALTERSSON GRÖNVALL (M) replik:
          </note>
          <note>
            Fru talman! Det var i alla fall kanske 38 sekunder som inte besvarade
            frågan i ett enda avseende. Jag upprepar då frågan, så kanske
            det finns någon möjlighet, fru talman, att Jabar Amin uppfattar
            den.
          </note>
          <note>
            Vi ser att förskollärarna är en av de viktigaste delarna i hur
            vi kan höja kvaliteten i svensk förskola. Allianspartierna har
            satsat och satsar fortfarande på att utöka utbildningsplatserna,
            och vi satsar på fortbildning för dessa viktiga medarbetare.
          </note>
          <note>
            Vad tänker Jabar Amin, som representant för regeringen och för
            den minister som är ansvarig för frågorna, göra för att utveckla
            den svenska förskolan när det gäller förskollärarnas kompetens
            och deras antal? Och hur ser du på karriärtjänstmöjligheter för
            förskolelärare? Svara på frågan! Det vill jag uppmana Jabar Amin
            att göra. Var hederlig nog att göra det!
          </note>
          <note type="speaker">
            Anf. 98 JABAR AMIN (MP) replik:
          </note>
          <note>
            Fru talman! Låt mig svara Camilla Waltersson Grönvall.
          </note>
          <note>
            Man utvecklar den svenska förskolan genom att satsa på förskolepersonalens
            kompetensutveckling. Det gör vi. Vi satsar reella pengar. Ni skar
            ned. Vi satsar på förskolan genom att avisera minskade barngrupper.
            Det ville ni inte göra på samma sätt som vi. Vi ville värna förskolan
            genom att se till att alla som har behov av den, även föräldrar
            som arbetar på obekväm arbetstid, får den möjligheten. Vi aviserade
            49 miljoner. Ni hade inte en enda krona. Ni har lägre ambitioner.
            Ni hade åtta år på er, och ni åstadkom inte så mycket när det
            gäller förskolan.
          </note>
          <note>
            Våra satsningar, som jag pratade om, är kompetensutveckling och
            att se till att personalen utvecklas, att gruppstorlekarna blir
            mindre och att alla barn får möjlighet att gå i förskola, även
            om föräldrarna arbetar på obekväm arbetstid.
          </note>
          <note>
            Anf. 99 ULRIKA CARLSSON i Skövde (C):
          </note>
          <note>
            Fru talman! Nu hettade det till lite grann i debatten. Det handlar
            om förskolan, och de flesta av oss som arbetar med utbildningsfrågor
            vet hur otroligt viktigt det är med de första åren i förskolan.
            Under Alliansens ledning har förskolan med den nya skollagen blivit
            det första steget i det livslånga lärandet, det första steget
            i utbildningskedjan.
          </note>
          <note>
            Jag måste ändra ordningen i mitt anförande lite grann, beroende
            på det replikskifte som precis var. Det hävdades att vi från allianspartiernas
            sida inte hade satsat på förskolan. Men det har skett stora satsningar
            på kompetensutveckling med Förskolelyftet. Det har varit satsningar
            på chefskapet. Skrivningar i skollagen har varit en viktig del.
            Läroplanen har reviderats under perioden. Man har gett ett utökat
            pedagogiskt uppdrag, allt för att stärka kvaliteten. Man har också
            inrättat så kallade forskarskolor, för vi känner ju till den stora
            betydelsen av att den verksamhet som finns bygger på både vetenskap
            och beprövad erfarenhet.
          </note>
          <note>
            Jag vill med bestämdhet hävda att allianspartierna på olika sätt
            har sett förskolans behov genom ett antal kvalitetssatsningar
            under de gångna åtta åren. Men visst finns det utmaningar.
          </note>
          <note>
            I den reviderade läroplanen finns det hela 22 olika mål. Vi som
            jobbar med förskolefrågor tror jag verkligen uppskattar att man
            i läroplanen ser hela barnet. Det handlar om barnets utveckling,
            precis som har nämnts tidigare i debatten. Det handlar om trygghet,
            självständighet, nyfikenhet, att leka och lära men också det förstärkta
            pedagogiska uppdraget och lär ­ andedelen.
          </note>
          <note>
            Förskolan är ett viktigt steg. Vi har tidigare i debatten hört
            ledamöter som har bara några månader kvar med barnen i förskolan.
            Det var väl 15 år sedan det hände mig. Men oavsett hur länge sedan
            det är tror jag att man med stor värme minns det stora engagemang
            och den stora professionalitet som man möter hos förskolans personal
            oavsett personalkategori.
          </note>
          <note>
            Vi har på olika sätt velat fokusera på kvalitet. För något år
            sedan hade vi en diskussion där man tog bort barngruppens storlek
            som ett mått när det handlade om rekommendationer och lyfte in
            andra kvalitetsaspekter. Den stora debatten blev ändå att det
            handlade om storleken på barngrupperna.
          </note>
          <note>
            Under förra året pekade man på betydelsen av att titta på barngruppernas
            sammansättning. Då handlar det inte bara om storleken på barngruppen,
            utan det handlar också om de behov som det enskilda barnet har
            och möjligheten att tillgodose dem på olika sätt. Därför vill
            vi från allianspartiernas och Centerpartiets sida fortsätta att
            satsa på specialpedagogutbildning också kopplat till förskolan,
            att de delarna också kommer förskolebarnen till godo.
          </note>
          <note>
            Andra utmaningar som vi ser och som också redan har lyfts fram
            i debatten handlar om rekryteringen till förskolläraryrket. Vi
            vet att det finns lärosäten i Sverige i dag som är duktiga på
            att rekrytera betydligt mer jämställt, som rekryterar kvinnor
            och män till förskolläraryrket. Det är en viktig satsning för
            att stärka kvaliteten – att fler, både kvinnor och män, får möjlighet
            att arbeta i förskolan men också att ha ett tydligt jämställdhetsperspektiv
            i förskolans verksamhet.
          </note>
          <note>
            Maxtaxan har diskuterats och debatterats. I betänkandet finns
            det en beskrivning av på vilket sätt man avser att höja taket
            på maxtaxan för att kunna göra satsningar när det gäller kvalitet.
            Det har också funnits med tidigare. Det är en viktig del.
          </note>
          <note>
            Jag vill passa på att ställa några frågor till den regering som
            kallar sig själv samarbetsregering. När det handlar om de fristående
            förskolorna har det framförts en stor oro, när man har talat om
            på vilket sätt man vill skapa en utredning. Från Friskolornas
            riksförbund har man sagt att det hotar att lägga en våt filt över
            utvecklingen när det gäller de fristående skolorna, att det blir
            två år av total osäkerhet när det gäller att kunna utveckla verksamheten.
            Vad kommer det att innebära för kvaliteten i den svenska förskolan?
          </note>
          <note>
            Det finns en hel del saker att lyfta upp i debatten. Jag vill
            också kontra mot Jabar Amin, företrädare för Miljöpartiet, som
            säger att vi inte satsar någonting. Det fanns ändå ett antal miljoner
            i budgeten, även om ni valde att ha en högre siffra som handlade
            om stöd till barnomsorg på obekväm arbetstid, så kallat nattis.
            Det var inte så att vi inte satsade något, utan det fanns medel
            i vår budget. Jag tycker att det är viktigt att hålla sig till
            det.
          </note>
          <note>
            Fru talman! Från Centerpartiets sida ser vi med spänning fram
            emot de satsningar på förskolan som den så kallade samarbetsregeringen
            kommer med framöver. Det vi debatterar i dag är ju ett motionsbetänkande,
            med delar som vi har lyft upp från den allmänna motionstiden.
            Det ska bli spännande att vid kommande tillfällen få debattera
            förskolans utveckling, gärna med ett statsråd, utifrån propositioner
            som man väljer att lägga där man lyfter fram behovet av ökad rekrytering
            och behovet av att satsa på kvalitet för alla barns skull.
          </note>
          <note>
            Jag yrkar bifall till utskottets förslag.
          </note>
          <note type="speaker">
            Anf. 100 DANIEL RIAZAT (V):
          </note>
          <note>
            Fru talman! Förskolans uppgift är att genom pedagogisk verksamhet
            erbjuda barn omsorg samt lägga grunden för ett livslångt lärande.
            Förskoleverksamheten bedrivs därför utifrån två perspektiv. För
            det första handlar det om en pedagogisk verksamhet som främjar
            barns inlärning och utveckling. För det andra handlar det om att
            tillgodose vårdnadshavarnas barnomsorgsbehov.
          </note>
          <note>
            Som flera talare har sagt har den målmedvetna satsningen på svensk
            förskola lett till att Sverige har intagit en särställning runt
            om i världen. Många länder sneglar på Sverige och vill ta efter
            den svenska modellen vad gäller förskolan.
          </note>
          <note>
            Däremot blir det inte oviktigt att vi ändå talar om de problem
            som finns. Bara för att man säger sig ha satsat på den svenska
            förskolan innebär det inte att det har varit så i praktiken. För
            alla de tusentals förskollärare som har fått springa dag in och
            dag ut på grund av för lite personal på sina arbetsplatser och
            för all den personal som inte har haft tid att gå på toaletten
            på grund av att det har varit för stora barngrupper och för lite
            personal är Alliansens ord om satsningar bara tomma ord.
          </note>
          <note>
            Vi måste våga tala om dessa frågor. Det handlar om att minska
            barngrupperna, vilket Vänsterpartiet har drivit länge. Det handlar
            också om att öka personaltätheten inom den svenska förskolan.
          </note>
          <note>
            Förskolans pedagogiska miljö och det systematiska arbetet är
            avgörande för huruvida vi lyckas med bland annat att bryta upp
            de traditionella könsrollerna och föreställningarna om vad som
            är manligt och vad som är kvinnligt.
          </note>
          <note>
            Där ser vi också hur man från konservativt håll och från Sverigedemokraterna
            återigen gör ett angrepp mot dessa värderingar. De vill alltså
            inte att man ska utveckla våra barn till att tänka på saker som
            jämställdhet, ansvar, solidaritet etcetera. Jag är glad över att
            vi i övriga partier ändå håller fast vid att den svenska förskolan
            ska fortsätta med detta arbete.
          </note>
          <note>
            Vänsterpartiet anser att förskolan är en rättighet och en möjlighet
            för alla barn. Tillgången och rätten till en bra och flexibel
            barnomsorg har länge varit och är fortfarande en feministisk fråga.
            Allt fler arbetar på obekväm arbetstid. Därmed ökar också behovet
            av barnomsorg på kvällar, nätter och helger. De som främst är
            i behov av denna omsorg är barn till ensamstående föräldrar, inte
            sällan kvinnor som är anställda inom den offentliga sektorn. Kommunerna
            ska därför vara skyldiga att erbjuda förskole- och fritidsverksamhet
            på obekväm arbetstid om det finns barn i behov av omsorg.
          </note>
          <note>
            Fru talman! Barnomsorgens införande har varit en av de viktigaste
            reformerna för kvinnors oberoende och självständighet. Tillgången
            och rätten till en bra och flexibel barnomsorg har länge varit
            och är fortfarande en viktig feministisk fråga. Barnomsorgen har
            gett kvinnor möjlighet att försörja sig själva och vara oberoende
            av männen.
          </note>
          <note>
            I dag är dock förskolan så mycket mer. Det handlar i första hand
            om en pedagogisk verksamhet som främjar barnens inlärning och
            utveckling, som jag nämnde tidigare. Det är i förskolan som barnen
            gör avstamp för det livslånga lärandet. Det har betydelse för
            vad våra barn lär sig, hur mycket de lär sig och hur de utvecklas.
            Verksamheten ska stimulera och utmana barnens utveckling och lärande.
          </note>
          <note>
            Sedan 2006, då den fria etableringsrätten infördes, har vi sett
            att det har skett försämringar. Vi har sett hur kommuner har haft
            betydligt svårare att planera för sin barnomsorgsverksamhet. Vi
            har också sett att kvaliteten i många fall har sjunkit. Där vi
            ser att vinstintresset har tagit över har barnens behov tyvärr
            fått stå åt sidan.
          </note>
          <note>
            Därför är det glädjande att det finns en debatt och att fler
            och fler har börjat titta på denna fråga. Men man blir provocerad
            när man hör Alliansens företrädare tala om detta som en icke-fråga.
            Tidigare i dag stod en alliansföreträdare här och talade om att
            man ska sluta jaga friskolor. Man ska jaga skolorna i Malmö där
            problemen finns.
          </note>
          <note>
            Jag kan inte köpa den retoriken. Då har man inte insett vilka
            problemen egentligen är. För mig är det ett problem när barnen
            får knäckebröd och vatten i stället för näringsriktig mat för
            att ägarna ska kunna göra vinster. Det är ett problem, och det
            är någonting som det måste göras något åt.
          </note>
          <note>
            Fru talman! När jag åker runt och besöker många förskolor i landet,
            däribland i mitt eget hemlän Dalarna, är personalen mycket oroad.
            De är oroade inte bara för att de har det mycket tufft och för
            att det är för lite personal utan för att det i sin tur påverkar
            hur de kan hjälpa barnen. Förskolans personal gör allt de kan
            för att i dag se till att göra det som de ska göra inom förskolan
            och ta hand om barnen och lära dem saker och för att kunna upprätthålla
            den barnomsorg som behövs. Men de är mycket oroade över det som
            har hänt under de senaste åren.
          </note>
          <note>
            Det behövs mer stabilitet inom svensk förskola. Om vi ska fortsätta
            ha en särställning i världen vad gäller svensk förskola gäller
            det att vi gör någonting åt detta.
          </note>
          <note>
            Slutligen vill jag yrka bifall till förslaget i utskottets betänkande
            och avslag på reservationerna.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 11 mars.)
          </note>
          <note>
            § 11 Jämställdhet och åtgärder mot diskriminering
          </note>
          <note>
            Arbetsmarknadsutskottets betänkande 2014/15:AU3
          </note>
          <note>
            Jämställdhet och åtgärder mot diskriminering
          </note>
          <note>
            föredrogs.
          </note>
          <note type="speaker">
            Anf. 101 PAULA BIELER (SD):
          </note>
          <note>
            Fru talman! Vi står här i kväll för att debattera jämställdhet
            och åtgärder mot diskriminering. I den bästa av världar hade vi
            givetvis inte behövt ta den här debatten, eftersom jag tror och
            hoppas att vi alla är överens om att ditt liv ska formas av dina
            personliga och fria livsval, inte av ditt kön, din bakgrund, vem
            du blir kär i eller hur din kropp fungerar. Kort sagt: Ditt livsöde
            ska inte vara bestämt redan den dag du föds.
          </note>
          <note>
            Tyvärr lever vi inte i den bästa av världar. Vi vet att våra
            liv ännu påverkas av olika på förhand bestämda förutsättningar.
            Vi vet att det finns hinder i verklighetens Sverige, hinder som
            påverkar vår livskvalitet. Det handlar om att kvinnor inte känner
            sig lika trygga i offentliga utrymmen som män, att deras yrkesval
            generellt leder till lägre lönenivåer och att det än i dag förekommer
            uppfattningar om hur kvinnor ska bete sig för att förtjäna respekt.
            Det handlar om att män har det svårare att få vara de fäder de
            vill vara, att det våld som de utsätts för i nära relationer inte
            tas på allvar och att de inte bara hamnar i samhällets topp utan
            också på botten avseende allt från skolresultat till dödsolyckor
            på arbetsplatsen, självmord och kriminalitet.
          </note>
          <note>
            Vi vet att motsättningarna i samhället mellan grupper tar sig
            grova uttryck, där hat, hot och våld drabbar och slår åt alla
            håll. Vi vet att den som föds med det som klassas som funktionsnedsättningar
            – en god vän till mig föredrar ordet funktionsutmaningar – ofta
            får möta oförståelse inför sina behov för ett smidigt vardagsliv.
            Vi vet helt enkelt att vi ännu har en bra bit kvar till det där
            samhället som vi alla drömmer om.
          </note>
          <note>
            Fru talman! För snart ett år sedan tog jag över rollen som jämställdhetspolitisk
            talesperson för Sverigedemokraterna. Det uppstod då ett visst
            intresse för det faktum att jag klassar mig själv som särartsfeminist.
            I dagens Sverige är detta nämligen en närmast utdöd gren av feminismen,
            åtminstone om man ser till medvetna beteckningar.
          </note>
          <note>
            Jag har fått försvara mig en del, bland annat mot dem som över
            huvud taget undrar varför jag väljer att kalla mig feminist, då
            den bild som tyvärr finns av feminismen i dag huvudsakligen byggts
            av utspel om kvotering, genuscertifiering och separatistiska tankegångar
            där endast kvinnors problem synliggörs. Jag har också fått försvara
            mig mot dem som har velat anklaga mig för att definiera kvinnors
            och mäns respektive roller och stänga möjligheten för oss att
            göra fria val.
          </note>
          <note>
            Men i själva verket handlar det för mig endast om en grundinställning
            till vad jämställdhet egentligen innebär. Är det ett jämställt
            samhälle när statistiken ser rätt ut och när vi inte kan se några
            skillnader alls mellan män och kvinnor? Eller är det ett jämställt
            samhälle när vi alla respekteras för dem vi är, de preferenser
            vi har och de val vi gör alldeles oavsett om de följer eller bryter
            mot normen? För mig är svaret det senare. För mig är vi jämställda
            först när vi över huvud taget inte bedöms efter vårt kön. För
            mig är det viktiga inte hur många män respektive kvinnor som gör
            vissa val utan att valmöjligheten finns och är reell – att en
            pojke ska kunna bli ballerina eller svetsare och att en flicka
            ska kunna göra samma val och inte dömas därefter.
          </note>
          <note>
            Fru talman! Om dessa fria val leder till att män och kvinnor
            fördelar sig ojämnt i samhället ser varken jag eller Sverigedemokraterna
            detta i sig som ett problem. Men det innebär på intet sätt att
            vi inte ser problem till följd av den ojämna fördelningen. Jag
            ska ge ett par exempel.
          </note>
          <note>
            För ett par år sedan lanserade vi breda satsningar inom den offentliga
            sektorn eftersom vi vet att en stor del av dem som arbetar inom
            vård och omsorg drabbas hårt av ofrivillig deltid, delade turer,
            stress och arbetsmiljörelaterade skador. Eftersom denna sektor
            är starkt kvinnodominerad innebär detta ett jämställdhetsproblem,
            då många kvinnors val därmed leder till hårda arbetsvillkor.
          </note>
          <note>
            Ett annat exempel är att vi, i likhet med Alliansens företrädare,
            med oro och förvåning har betraktat hur regeringen har velat minska
            möjligheten till eget företagande inom dessa områden. När de områden
            där i första hand kvinnor arbetar inte erbjuder samma möjligheter
            till karriär, företagande och löneutveckling som de områden där
            huvudsakligen män arbetar har vi nämligen ett jämställdhetsproblem.
          </note>
          <note>
            Fru talman! Första gången jag stod i den här talarstolen var
            under Nordiska rådets session i höstas. Jag reagerade då på en
            skrivning i det jämställdhetsprogram vi stod i begrepp att anta.
            Där hade man talat om just det faktum att kvinnor och män fördelar
            sig olika på arbetsmarknaden och att kvinnor därmed ofta får lägre
            löner än män. Lösningen på detta ansågs dock inte vara att värdera
            upp kvinnors arbete och satsa på de branscherna, utan lösningen
            var att få in fler män i de kvinnodominerade branscherna. Det
            var det enda sätt man såg som möjligt för att få upp lönerna.
            För mig är det en skymf mot tanken om jämställdhet att kvinnors
            arbete ska värderas högt först om män arbetar i samma bransch.
          </note>
          <note>
            Det är ingen hemlighet att både jag och mitt parti är starkt
            emot kvotering. Vi är starkt emot positiv särbehandling i alla
            former. Vi är emot det dels för att – väldigt förenklat – all
            särbehandling även om den kallas positiv också är negativ för
            någon, dels på grund av det enkla faktum att vi när vi särbehandlar
            inte längre ser till individen. Då ser vi inte hennes egen kompetens
            utan reducerar henne till antingen ett kön, en etnicitet, en bakgrund
            eller vad det nu må vara vi väljer som grund för särbehandlingen.
          </note>
          <note>
            Jag har ofta sagt och brukar ofta poängtera att det för mig som
            kvinna finns två angreppspunkter och två anklagelser som är de
            mest förolämpande jag vet. Den ena är att jag har tagit sängvägen
            till mina positioner, vilket tyvärr alldeles för många kvinnor
            i offentligheten får höra. Den andra är att jag skulle vara inkvoterad,
            alltså att jag endast är där jag är på grund av att jag är kvinna
            och inte på grund av att jag är kompetent.
          </note>
          <note>
            Även om det skulle vara så att man temporärt, kortsiktigt och
            snabbt skulle kunna jämna ut fördelningen genom att använda kvotering
            skulle det inte ändra värderingarna på något sätt utan snarare
            förstärka dem. Vi skulle befästa synen att kvinnor inte kan ta
            sig någonstans för egen maskin utan måste få hjälp på traven.
            Det är något jag aldrig någonsin kommer att acceptera.
          </note>
          <note>
            Fru talman! Jag nämnde i min inledning att det även finns problem
            som drabbar män. Under sessionen i Nordiska rådet tog jag upp
            att exempelvis våld i nära relationer som drabbar män inte syns
            och knappt erkänns. Faktum var att jag då, under den sessionen,
            blev nästan utskrattad av en riksdagskollega för att jag över
            huvud taget lyfte fram problematiken att även män drabbas av såväl
            fysiskt som psykiskt våld i nära relationer. Så starka är vissa
            fördomar och synsätt att vi inte längre ser till de problem som
            faktiskt drabbar utan bara till strukturella problem. Vi ser bara
            på makronivå vad det är vi ska behandla och hur vi ska hjälpa.
          </note>
          <note>
            Därtill nämnde jag problemen med att framför allt pojkar hamnar
            långt efter i skolan, och jag nämnde att män hamnar inte bara
            i toppen utan också i botten av samhället. Jag hoppas innerligt
            att vi kan bredda jämställdhetsdebatten, starkt och seriöst. Vi
            ska inte bara ha kvinnojourer i kommande budgetdebatter utan även
            mansjourer.
          </note>
          <note>
            Detta för mig in på det faktum att många av Sverigedemokraternas
            jämställdhetssatsningar syns i andra betänkanden. En del har behandlats
            i budgeten. En del har vi klubbat igenom alldeles nyss, exempelvis
            satsning ­ ar på hårdare straff för hedersrelaterat förtryck.
            Det är i allra högsta grad ett jämställdhets- och diskrimineringsproblem
            som i grund och botten bygger på en väldigt stark syn på hur kvinnor
            och män ska uppföra sig och vilka relationer som är godtagbara
            och vilka som inte är det.
          </note>
          <note>
            Detta är ett problem som tyvärr har fått fäste på nytt. Det var
            ganska lång tid sedan vi hade sådana uppfattningar i vårt land
            – vi har lyckats ta oss ifrån dem – men vi ser hur de kommer tillbaka.
            Vi ser hur ungdomar inte får göra fria val och hur syskon tvingas
            bete sig illa mot varandra när de gör val som inte passar in i
            normerna.
          </note>
          <note>
            Alldeles nyss klubbade riskdagen ned Sverigedemokraternas reserva
            ­ tioner om att stärka möjligheten till kontaktförbud och skärpa
            straffen för dem som bryter mot kontaktförbud. Precis som jag
            nämnde i inledningen är det många kvinnor som känner sig osäkra
            och otrygga i samhället och som inte upplever att de får det stöd
            från samhället de borde få. Många av våra satsningar syns alltså
            på andra områden snarare än genom direkta stöd till kvinnoorganisationer,
            genom kvoteringssatsningar eller genom andra saker vi behandlar
            till viss del i detta betänkande.
          </note>
          <note>
            Fru talman! Innan jag avslutar vill jag givetvis säga några ord
            om diskriminering. Även där har vi sett satsningar från Sverigedemokraterna
            som främst har behandlats i andra betänkanden. Det handlar till
            exempel om ett utökat lönebidrag som framför allt knyts till person,
            snarare än ett bidrag som söks efter att man har fått arbete.
            Det handlar om att göra det enkelt för människor att redan på
            förhand, när de väl söker sig ut i arbetslivet, kunna säga: ”Jag
            har med mig det här; du kan anställa mig och känna dig trygg.”
          </note>
          <note>
            Inom kulturområdet vet jag att vi har satsat mycket på att fokusera
            på sponsring av exempelvis utveckling av alternativ teknik, så
            att alla oavsett eventuella funktionsutmaningar ska kunna ta del
            av konst och kultur i livet.
          </note>
          <note>
            I just det här betänkandet har vi reservationer gällande det
            vi betecknar som svenskfientlighet. Jag kan där nämna mina egna
            erfarenheter. Jag har ju själv utländskt påbrå, och en av de frågor
            som har stört mig mest under min uppväxt och mitt liv är var jag
            kommer ifrån. Jag vet nämligen att det inte duger som svar om
            jag säger Västerås, utan först när jag berättar att mina föräldrar
            kom hit från Polen har man accepterat att jag har svarat på frågan.
            Ofta har det följts av en attitydförändring: ”Ah, du är en av
            oss! Du är inte en sådan där svenne.”
          </note>
          <note>
            Jag har vänner som bor i områden där det finns många med utländsk
            härkomst. Det är vänner som har talat om att de funderar på att
            färga sitt hår mörkt för att slippa trakasserier. Vi har sett
            rubriker om att det finns de som anser sig vara i krig mot svennar,
            och så vidare.
          </note>
          <note>
            Ofta tolkas det faktum att vi lyfter fram svenskfientligheten
            som att det är det enda vi ser, men i själva verket är det tvärtom
            så att andra ser allt utom detta. Alldeles oavsett hur vi definierar
            rasism, alltså om det enbart skulle vara ett strukturellt och
            statligt förtryck, borde vi alla kunna vara överens och enas om
            att främlingsfientlighet och diskriminering faktiskt kan slå åt
            alla håll. Det slår också åt alla håll. Det bör alltid bekämpas,
            oavsett vilken grupp som utsätts för det och oavsett vilken etnicitet
            eller vilken grund som ligger bakom att någon annan anser dig
            vara mindre värd.
          </note>
          <note>
            Avslutningsvis vill jag säga att Sverigedemokraterna och jag
            givetvis står bakom alla våra reservationer. För tids vinnande
            yrkar jag dock bifall endast till reservationerna 1 och 19.
          </note>
          <note type="speaker">
            Anf. 102 ANNIKA QARLSSON (C):
          </note>
          <note>
            Fru talman! Har ni hört? Vi har en feministisk regering. Från
            varje talarstol och i varje anförande basuneras det ut. Vi lär
            få höra det igen från talarstolen om en stund. Nu finns det ju
            inte med något förslag från den feministiska regeringen i det
            betänkande vi diskuterar här i dag, för det har regeringen inte
            hunnit med. De har inte heller fått igenom sin egen budget.
          </note>
          <note>
            Trots det – i väntan på förslag – gör dock regeringen avtryck
            som är rätt intressanta att granska. I dag har regeringen presenterat
            riktlinjer för hur man ska kunna begränsa möjligheterna att driva
            vissa företag. Företag inom sektorer som domineras av kvinnor
            ska sättas under lupp, inte för att granska kvaliteten eller utförandet
            – eller hur det kan säkerställas – utan för att se hur man kan
            begränsa möjligheten att faktiskt driva dem. Det är riktat mot
            kvinnors arbetsmarknad och värt ett eget kapitel, så jag kommer
            tillbaka till det sedan.
          </note>
          <note>
            Men utöver riktlinjerna har den feministiska regeringen också
            utsett utredare till utredningen som ska begränsa kvinnors arbetsmarknad.
            Visst är det spännande? Vem kan det vara? Jo, Ilmar Reepalu. Okej.
            Ja, ja, det kan ju inte alltid vara kvinnor som utses till alla
            viktiga uppdrag.
          </note>
          <note>
            Men hur var det nu med Bromma? Det ska ju samordnas hur flygplatsen
            som servar hela landets inrikesflyg, mer eller mindre, ska flyttas
            eller stängas eller vad som nu ska göras. Vem kan få det uppdraget?
            Jo, Anders Sundström. Okej. Ja, ja, det kan ju inte alltid vara
            kvinnor som utses till alla viktiga uppdrag.
          </note>
          <note>
            Den feministiska regeringen får en chans till.
          </note>
          <note>
            Jobbet som direktör vid Internationella valutafondens huvudkontor
            i Washington utlystes i höstas. Flera ansökningar av kompetenta
            kvinnor kom in i tid. Många skulle säga att de var mycket kompetenta
            kvinnor med den erfarenhet som efterlystes.
          </note>
          <note>
            Den feministiska regeringen fattade sitt beslut, och vet ni vem
            som utsågs? Thomas Östros. Ja, ja, det kan ju inte alltid vara
            kvinnor som utses till alla viktiga uppdrag.
          </note>
          <note>
            Med en sådan feministisk regering förstår jag behovet av att
            i tid och otid berätta att de är feminister, för det går inte
            att se det i deras handlingar. Det blir ju uppenbart att hotet
            om kvotering handlar om deras egna tillkortakommanden. För att
            använda ett gammalt ordspråk: Genom sig själv känner man andra.
          </note>
          <note>
            Fru talman! När kvinnor kom ut på arbetsmarknaden under 70-talet
            blev de ofta hänvisade till yrken inom offentlig sektor, för det
            var där be ­ hoven var störst. Arbetet organiserades i deltider
            för att passa arbetsgi ­ varna men också kvinnorna, som ju fortfarande
            hade huvudansvaret för hem och barn. På de villkoren och utan
            konkurrens kunde lönerna dess ­ utom hållas nere.
          </note>
          <note>
            I takt med att offentlig sektor öppnats för privata aktörer har
            det nu blivit möjligt för anställda inom kvinnodominerade sektorer
            att välja bland fler arbetsgivare. Det innebär ökad konkurrens
            om arbetskraft, vilket ger vårdpersonal och andra offentligt anställda
            möjlighet att driva upp sina löner, ökad möjlighet att påverka
            och ökad trivsel.
          </note>
          <note>
            Detta visas i undersökningar som görs. SCB visar att inom hälso-
            och sjukvård ligger lönenivån 6 procent högre i privata företag
            än i offentlig sektor.
          </note>
          <note>
            Fri etableringsrätt och valfrihetssystem inom offentlig sektor
            främjar även kvinnors företagande. Sex av tio företag inom vård
            och omsorg drivs av kvinnor, vilket är en mer än dubbelt så hög
            andel jämfört med övriga Företagarsverige. Sju av tio nystartade
            vård- och omsorgsföretag har kvinnor i ledningen. Fyra av tio
            av Vårdföretagarnas medlemsföretag har en kvinna som vd. Bland
            alla Sveriges företag är den andelen bara 12 procent. Det är dessa
            företags förutsättningar som Ilmar Reepalu ska utreda.
          </note>
          <note>
            Inom RUT-företagen står kvinnors företagande för 59 procent.
            Införandet av RUT har också lett till att svarta arbeten blivit
            vita. Det är många äldre, ofta ensamma kvinnor, som med denna
            möjlighet klarar sig själva hemma.
          </note>
          <note>
            Men dessa argument väger lätt för den feministiska regeringen.
            De vill halvera RUT-avdraget men låter självklart ROT-avdraget
            vara orört. Det är i grund och botten en fråga om vad som är fint
            och fult och som har sin udd mot kvinnors företagande, inte mot
            mäns motsvarighet.
          </note>
          <note>
            Fru talman! Att leva i frihet från hot och våld borde vara en
            självklarhet. Men så är det inte för alla. Förföljelse, hot, slag,
            våldtäkt och även mord som sker inom hemmets fyra väggar, där
            man förutsätts vara trygg, är vardag för alltför många kvinnor.
          </note>
          <note>
            Hedersrelaterat förtryck sker även utanför hemmet där främst
            flickor begränsas i sin skolgång, i sin fritid och i sitt umgänge
            med andra jämn ­ åriga.
          </note>
          <note>
            För att tidigt fånga upp signalerna om utsatthet är mötet med
            vården viktigt. Ofta har personer som är utsatta för våld hälsoproblem
            och söker vård. Att då med rätt frågor tidigt kunna upptäcka hoten
            kan minska lidandet och tiden i utsatthet.
          </note>
          <note>
            Nationellt centrum för kvinnofrid är ett kunskaps- och resurscentrum
            vid Uppsala universitet som arbetar på regeringens uppdrag. De
            har bland annat vidareutvecklat metoder och utbildningsmaterial
            för att inkludera frågor om våld i hälso- och sjukvården. Många
            landsting runt om har redan implementerat frågor om våld i sina
            rutiner, men det måste nå ut till alla enheter.
          </note>
          <note>
            NCK driver också en mycket viktig nationell stödtelefon. Till
            Kvinnofridslinjen kan du ringa om du vill tala med någon om dina
            upplevelser eller om det är något du vill fråga om. Numret är
            020-505050. Deras uppgift är att lyssna och ge professionellt
            stöd.
          </note>
          <note>
            En av de mest utsatta grupperna är de kvinnor som utsätts för
            våld efter att de har beviljats uppehållstillstånd i Sverige på
            grund av anknytning. Enligt uppgift från svenska kvinnojourer
            möter de varje år uppskattningsvis 500 kvinnor som utsatts för
            så kallad fruimport.
          </note>
          <note>
            I utlänningslagen står att om ett anknytningsförhållande brustit
            på grund av våld i relationen kan utlänningen få stanna kvar i
            Sverige. Men i dag måste kvinnan kunna bevisa upprepat och grovt
            våld för att få möjlighet att stanna i Sverige om anknytningen
            bryts. Det är fruktansvärt allvarligt. Nolltolerans måste gälla
            för alla kvinnor i Sverige.
          </note>
          <note>
            Exempel på åtgärder som bör vidtas för att få slut på våldet
            är att prioritera behandlingsforskning inom området relationsvåld
            och utarbeta riktlinjer för behandling. Vidare bör arbetet med
            unga killar stärkas för att bryta kopplingen mellan normer för
            manlighet och våldsutövande. Även samordningen mellan ansvariga
            myndigheter, såsom länsstyrelser, Migra ­ tionsverket, polisen,
            kommuner, landsting och kvinnojourer bör utvecklas och förbättras
            för att ingen ska utsättas för övergrepp eller falla mellan stolarna.
          </note>
          <note>
            Fru talman! Den feministiska regeringen, som bara utnämner män,
            har signalerat att lönekartläggning varje år i stället för vart
            tredje år ska återinföras och det även hos mindre företag. Det
            låter ju handlingskraftigt. Tyvärr blir det mer plakat än resultat.
          </note>
          <note>
            Lönekartläggning är ett viktigt instrument i det aktiva jämställdhetsarbete
            som ska bedrivas på arbetsplatserna. Eftersom det är processen
            i sig som är avgörande för resultatet är det primära att arbetsgivaren
            aktivt använder lönekartläggning i sitt jämställdhetsarbete, inte
            att göra en revidering varje år.
          </note>
          <note>
            Dagens reglering om kartläggningar vart tredje år skapar goda
            förutsättningar för arbetsgivare att kartlägga och analysera löneskillnader,
            planera långsiktigt och bedöma vad åtgärderna resulterat i. Det
            blir ett systematiskt och strukturerat arbete.
          </note>
          <note>
            Av Medlingsinstitutets årsrapport för 2014 framgår det att löneskillnaden
            mellan kvinnor och män under 2005–2013 minskade inom samtliga
            sektorer. Det finns en resa kvar att göra, men det fortsätter
            att minska.
          </note>
          <note>
            Om lönekartläggningen vore svaret på alla böner om jämställda
            löner borde minskningen ha avstannat eller löneskillnaden ökat
            när vi ändrade till vart tredje år. Men det har det inte gjort
            utan tvärtom fortsatt att minska.
          </note>
          <note>
            Fru talman – som vi för övrigt saknar i utskottet! Ojämställdhet
            finns i alla delar av samhället. De kostnader och den outnyttjade
            potential som är relaterade till ojämställdheten finns det inte
            siffror på. För att snabbare kunna åstadkomma förändringar är
            det viktigt att frågan får en grundlig belysning ur ett nationalekonomiskt
            perspektiv. En utredning av vad ojämställdheten kostar för staten,
            samhället och individen relaterat till de mål som finns för jämställdhetspolitiken
            borde därför tillsättas.
          </note>
          <note>
            Jag står bakom alla Centerpartiets reservationer och särskilda
            yttranden, men yrkar för tids vinnande inte bifall till någon
            reservation.
          </note>
          <note>
            (Applåder)
          </note>
          <note type="speaker">
            Anf. 103 ROSSANA DINAMARCA (V):
          </note>
          <note>
            Fru talman! Det finns något djupt tragiskt i att vi 2015 debatterar
            saker som borde vara självklara, såsom att kvinnor och män fortfarande
            inte får lika lön för likvärdigt arbete.
          </note>
          <note>
            De tjejer som nu går ut på arbetsmarknaden kommer som det ser
            ut i dag inte att uppleva jämställda löner under sin arbetsföra
            tid. Kvinnor arbetar gratis en timme och fyra minuter varje dag.
          </note>
          <note>
            Annika Qarlsson stoltserar med att löneskillnaderna minskar,
            men de gör det extremt långsamt. I den takt som de minskar i dag
            och har gjort det de senaste åren kommer det att ta närmare 40
            år innan vi uppnår jämställda löner. Det är oerhört tydligt att
            detta inte är något som marknaden löser av sig själv, utan det
            behövs en aktiv och medveten politik.
          </note>
          <note>
            Det är väldigt lätt att stå här och raljera över att regeringen
            kallar sig feministisk. Men ärligt talat, Annika Qarlsson, har
            ni inte mycket att hänga i julgranen när det gäller jämställdhetsområdet
            efter era åtta år. Tvärtom backade vi när det gäller jämställdhet.
            Under de åtta år vi hade en borgerlig regeringen backade Sverige
            från en förstaplacering till en fjärdeplacering. Klyftorna mellan
            män och kvinnor ökade dramatiskt, och det från ett redan dåligt
            utgångsläge.
          </note>
          <note>
            Den förra borgerliga regeringen urholkade ett viktigt verktyg
            för att synliggöra strukturell lönediskriminering när man begränsade
            lönekartläggningarna till vart tredje år i stället för varje år.
            Kartläggningarna skulle dessutom omfatta färre arbetsgivare.
          </note>
          <note>
            Till skillnad från vad Centerpartiet försöker fantisera ihop
            har privatiseringarna inom välfärden försämrat kvinnors arbetssituation
            i form av färre arbetskamrater och sämre villkor.
          </note>
          <note>
            Den budget som regeringen lade fram tillsammans med Vänsterpartiet
            i höstas skulle ha inneburit fler förbättringar genom de satsningar
            vi gjorde på bland annat äldreomsorgen och förlossningsvården.
            Men som vi alla vet satte den borgerliga oppositionen tillsammans
            med Sverigedemokraterna stopp för detta. Därför klingar det lite
            falskt när Sverigedemokraterna vill ge sken av att de vill ha
            personalförstärkningar inom vård och omsorg. Nej, det röstade
            de aktivt emot.
          </note>
          <note>
            Vänsterpartiet är ett parti i opposition, och vi är ett vänsteralternativ.
            Därför finns det en hel del att säga till regeringen. Att kalla
            sig för en feministisk regering förpliktar. Då är det alldeles
            för lite att komma med prat om att kvotera en månad till i föräldraförsäkringen.
            Vi får se om det blir så – jag hoppas naturligtvis på annat.
          </note>
          <note>
            När vi vet att föräldraförsäkringen spelar en avgörande roll
            för kvinnors situation, löneutveckling, hälsa och pension räcker
            det inte med en kvoterad månad. Det kommer på sin höjd att leda
            till att män tar ut några dagar till. Är det vad vi vill uppnå?
            Ja, då kan man kanske känna sig nöjd. Men jag tror faktiskt att
            vi och regeringen vill uppnå mer. Vi vill förändra kvinnors livssituation
            på riktigt, och då behöver man ta större kliv.
          </note>
          <note>
            Rätt till heltid är en sak man har lyft fram, och det är jättebra
            och jätteviktigt. Vi måste också höja kvinnors löner.
          </note>
          <note>
            Medlingsinstitutets uppdrag är att bidra till en väl fungerande
            lönebildning. En utgångspunkt är att den konkurrensutsatta industrin
            sätter märket för löneökningstakten. Myndigheten ska också verka
            för jämställda löner.
          </note>
          <note>
            Det är uppenbart att Medlingsinstitutets praxis har kommit att
            stå i vägen för det sistnämnda målet. Detta blev tydligt i samband
            med avtalsrörelsen 2012, då Medlingsinstitutet tidigt slog fast
            att myndigheten inte skulle medverka till några avtal som översteg
            den löneökning på 2,6 procent som industriavtalet gav.
          </note>
          <note>
            Det var en tydlig signal till arbetsgivarna att de inte ens behövde
            förhandla om de jämställdhetssatsningar som bland andra Handels
            och Kommunal hade begärt. Medlingsinstitutets tolkning av uppdraget
            försvårar i praktiken kraftigt för fackförbunden när det gäller
            att prioritera strukturell utjämning av löneskillnaderna mellan
            mans- och kvinnodominerade yrken.
          </note>
          <note>
            Att regeringen har gett Medlingsinstitutet ett uppdrag att analysera
            de centrala kollektivavtalens konstruktion utifrån ett jämställdhetsperspektiv
            är positivt, men utan att tolkningen av vad en väl fungerande
            lönebildning är diskuteras och problematiseras utifrån ett strukturellt
            jämställdhetsperspektiv finns en uppenbar risk att detta inte
            blir mer än ett slag i luften.
          </note>
          <note>
            Vänsterpartiet anser att Medlingsinstitutets uppdrag behöver
            förändras så att det tydligt framgår att industrins lönenormering
            inte ska tolkas som att aktiva insatser för att minska de strukturella
            löneskillnaderna mellan mans- och kvinnodominerade yrken omöjliggörs.
            Därför, fru talman, yrkar jag bifall till reservation 7.
          </note>
          <note>
            En annan sak jag vill lyfta fram är att Vänsterpartiet vill ha
            ett samhälle där människor inte utestängs på grund av funktionsvariationer.
            Vi måste organisera samhället så att vi lär oss att planera efter
            den mångfald som är ett faktum.
          </note>
          <note>
            Man måste göra rätt från början och arbeta långsiktigt efter
            principen om universell utformning. Befintliga hinder, både fysiska
            och kommunikativa, måste undanröjas så att fler kan delta på lika
            villkor.
          </note>
          <note>
            Vi behöver som samhälle ta steg bort från att se tillgänglighet
            som en kostnadsfråga i första hand. Det är i första hand en fråga
            om mänskliga rättigheter och icke-diskriminering. Människor får
            ökade möjligheter att delta och leva ett självständigt liv, vilket
            i längden skulle innebära positiva samhällsekonomiska effekter.
          </note>
          <note>
            Utvecklingen mot tillgänglighet, som många säkert skulle säga
            sig stödja, har gått alldeles för långsamt och trögt. Då spelar
            lagstiftningen en viktig roll.
          </note>
          <note>
            Vänsterpartiet anser att det nya diskrimineringsförbudet gällande
            bristande tillgänglighet för personer med funktionsnedsättning
            är ett steg framåt i frågan om mänskliga rättigheter och icke-diskriminering.
            Det är principiellt viktigt att bristande tillgänglighet fastslås
            som en form av diskriminering.
          </note>
          <note>
            Tyvärr kan vi konstatera att den nya lagstiftningen riskerar
            att ha förhållandevis små effekter på tillgängligheten. Det krävs
            en tydlig lagstiftning när det gäller bristande tillgänglighet
            som diskriminering.
          </note>
          <note>
            Vänsterpartiet anser att en särskild skälighetsbedömning är ett
            principiellt mycket bättre sätt att reglera frågan om mänskliga
            rättigheter och icke-diskriminering än att i lagstiftningen uttryckligen
            göra undantag från diskrimineringslagstiftningen under vissa givna
            omständigheter.
          </note>
          <note>
            Lagändringen innebär ett undantag för företag med färre än tio
            arbetstagare inom hälso- och sjukvårdsområdet. Vänsterpartiet
            anser att det är mycket olyckligt. Det innebär i praktiken att
            en majoritet av alla verksamhetsutövare inte behöver följa den
            nya lagstiftningen. 92 procent av företagen inom handeln kommer
            inte att påverkas av förbudet.
          </note>
          <note>
            Även fortsättningsvis kommer således människor att stängas ute
            från stora delar av samhället. Det är orimligt och gör diskrimineringsskyddet
            i stort sett verkningslöst.
          </note>
          <note>
            I vissa situationer kan det förstås vara svårt för mindre företag
            att bära kostnaden för en åtgärd. I andra fall kan det dock handla
            om enklare och inte särskilt kostsamma åtgärder. Det är därför
            olämpligt att företag med färre än tio anställda per automatik
            ska vara undantagna från diskrimineringslagstiftningen. Avgränsningen
            bör i stället göras inom ramen för en skälighetsbedömning. Därför
            bör undantaget för företag med färre än tio anställda avskaffas
            i den nya lagstiftningen liksom undantaget för privatpersoner.
          </note>
          <note type="speaker">
            Anf. 104 PAULA BIELER (SD) replik:
          </note>
          <note>
            Fru talman! Helt ärligt begärde jag den här repliken i första
            hand för att jag är trött. Jag är trött på att vi i flera månader
            efter budgetomröstningen fortfarande får höra att Sverigedemokraterna
            inte skulle stå upp för den politik vi har gått till val på.
          </note>
          <note>
            Samtliga som sitter i den här kammaren är mycket väl medvetna
            om att vi lade fram en budget med grund i det vi gick till val
            på och att vi röstade på den budgeten i första hand.
          </note>
          <note>
            Att vi efter kontrapropositionen valde att inte blunda för att
            vi faktiskt hade avgörandet i vår hand när det gäller hur samhället
            kommer att fortsätta att utvecklas och att vi inte avstod utan
            faktiskt gjorde ett val att försöka påverka i den mån vi kan,
            när vi utesluts från alla andra överläggningar, är inte särskilt
            konstigt.
          </note>
          <note>
            Vi tänker inte sitta en hel mandatperiod som panelhönor utan
            att på något sätt ges möjlighet att faktiskt påverka politiken.
          </note>
          <note>
            Med detta sagt reagerade jag också, föga förvånande, på diskussionen
            om föräldraförsäkringen och den så kallade individualiseringen
            av den. Jag nämnde redan i mitt anförande att vi ställer oss emot
            kvotering, och så även gällande föräldraförsäkringen.
          </note>
          <note>
            Jag tycker att det är en bild som tydligt illustrerar hur man
            väljer att se till makronivåer snarare än till hur vanliga människor
            lever i sin vardag. Familjer ser olika ut, har olika förutsättningar
            och kommer därmed alltid att behöva göra olika val.
          </note>
          <note>
            Föräldraförsäkringen är som bekant redan individualiserad. Föräldrarna
            får hälften var av dagarna, men det har också gett dem en möjlighet
            att anpassa om just deras liv eller villkor gör att den ena föräldern
            vill ta ut fler dagar än den andra. Den möjligheten tycker jag
            är en självklarhet och ska finnas kvar. Den borde också vara fullkomligt
            total.
          </note>
          <note type="speaker">
            Anf. 105 ROSSANA DINAMARCA (V) replik:
          </note>
          <note>
            Fru talman! Paula Bieler säger att hon är trött. Det kan jag
            också vara. Jag kan vara väldigt trött på att Sverigedemokraterna
            hela tiden försöker komma undan. Man låtsas stå för något som
            man inte står för.
          </note>
          <note>
            Faktum är att ni röstade för en borgerlig budget – den budget
            som nu råder – som innebar att man tog bort satsningar på äldrevården,
            förlossningsvården och en mängd andra områden som ni säger er
            värna. Det ni värnar nu är de rika. Ni har inte velat ha satsningar
            på personalförstärkning inom äldreomsorgen eller vården. Det är
            fakta. Det var detta ni röstade för, och det är under detta vi
            nu lever.
          </note>
          <note>
            När det gäller föräldraförsäkringen har jag många gånger hört
            argumentet att det väl ändå ska vara upp till familjerna själva
            att göra sina val. Problemet är dock att valen påverkar alla kvinnor.
            Det påverkar de kvinnor som inte har tänkt skaffa barn. Det påverkar
            de kvinnor som kanske har planerat att dela lika.
          </note>
          <note>
            Det är inte rimligt att tjejer som i dag går ut på arbetsmarknaden
            ska vara påverkade av en föreställning om att det är kvinnor som
            har huvudansvaret för hem och barn. Detta påverkar deras löneutveckling,
            deras hälsa och deras pension. Vi vet att bland de fattigpensionärer
            vi har i dag är den största andelen kvinnor. Anledningen är att
            de har haft huvudansvaret för hem och barn. Bland de sjukskrivna
            utgör också kvinnor den största andelen. Att det ser ut så beror
            på att de har huvudansvar för hem och barn.
          </note>
          <note>
            Vill vi ha det så i fortsättningen ? Det är möjligt att Sverig
            edemokraterna tycker att kvinnan s roll ska vara att vara hemma
            och att hon ska vara beroende av en man. Vi har i dag fattigpensionärer
            som inte vågar lämna sina män för att de inte klarar av det ekonomiskt.
          </note>
          <note type="speaker">
            Anf. 106 PAULA BIELER (SD) replik:
          </note>
          <note>
            Fru talman! Självklart ser jag också problem. Jag ser att det
            påverkar lönebildning när det framför allt är kvinnor som stannar
            hemma. Kanske är det också en följd av att det oftast i förhållanden
            är männen som är något äldre och redan har nått högre lön, och
            de kanske jobbar i branscher där lönen är högre. Rent ekonomiskt
            är det då mer lönsamt att kvinnan är hemma med barnet snarare
            än mannen. Och det påverkar pensionsinbetalningar och så vidare.
          </note>
          <note>
            Självklart ser jag de problemen, men för mig och Sverigedemokraterna
            är det självklart att det då är de problemen vi ska adressera.
            Vi ska inte tvinga alla familjer att göra exakt identiska val.
          </note>
          <note>
            Vi har väckt motioner med förslag om att se över hur pensionsinsättningar
            skulle kunna gå till bägge parter under den tid man har föräldraförsäkring.
            Vi har talat om och väckt motioner om att se över om det skulle
            gå att utreda hur den totala ekonomiska nivån för en familj skulle
            vara densamma alldeles oavsett vem som är hemma, så att det inte
            blir så att den med lägst lön automatiskt väljer att vara hemma.
          </note>
          <note>
            Det finns andra sätt att åtgärda de här problemen och att möjliggöra
            fullt ut fria val snarare än att säga att alla familjer ska in
            i samma mall. Om det ska vara samma mall för alla blir det i bästa
            fall ingen effekt alls, men i värsta fall får barn mindre tid
            med sina föräldrar hemma. I de fall då det är helt omöjligt att
            stanna hemma, till exempel för den som är egenföretagare, blir
            det så att dagarna låses inne. Då får barnet mindre tid med sina
            föräldrar.
          </note>
          <note>
            I grund och botten är föräldraförsäkringen till för barnen, inte
            för att vi ska fördela hur män och kvinnor lever och verkar på
            arbetsmarknaden.
          </note>
          <note type="speaker">
            Anf. 107 ROSSANA DINAMARCA (V) replik:
          </note>
          <note>
            Fru talman! Du kanske är medveten om att det finns egenföretagare
            som är kvinnor och också föder barn under tiden som de är företagare,
            Paula Bieler? Förklara för mig – fast nu får du inte det, för
            du har inte någon ytterligare replik – varför en kvinna som är
            egenföretagare kan skaffa barn men inte en man. Det verkar väldigt
            konstigt.
          </note>
          <note>
            Jag och Vänsterpartiet anser att det inte är rimligt att staten
            ska fortsätta att bidra till ojämställdhet. Vi vet att föräldraförsäkringen
            och det ojämställda uttaget är en av de främsta orsakerna till
            att kvinnor ligger efter när det gäller lön och pension samt oftare
            drabbas av ohälsa. Jag förstår inte hur man mot bättre vetande
            kan låtsas som om problemet inte finns.
          </note>
          <note>
            Du talar om fria val, Paula Bieler. Min dotter hoppas jag ska
            verkligen kunna ha ett fritt val, men det påverkas enormt mycket
            av de föreställning ­ ar om henne som finns och av de föreställningar
            som de tjejer som nu går ut på arbetsmarknaden möts av. Det är
            detta som är problemet. Det är de föreställningarna vi måste ta
            bort. Jag menar att en individualisering av föräldraförsäkringen
            innebär att det inte längre går att säga vem som kommer att vara
            hemma mer eller mindre, utan då gäller samma för båda. Föräldrar
            kan män och kvinnor bli.
          </note>
          <note type="speaker">
            Anf. 108 ANNIKA QARLSSON (C) replik:
          </note>
          <note>
            Fru talman! Jag inser att Rossana Dinamarca har begränsat med
            talartid. Hon hann inte riktigt fördjupa sig i detta med mätningarna,
            så jag ska ge henne chansen att göra detta lite mer fylligt.
          </note>
          <note>
            Det finns fyra olika mätningar som rankar länderna jämställdhetsmässigt.
            I två av dem ligger Sverige etta. I en av dem ligger vi tvåa.
            Precis som Rossana beskrev har vi i den fjärde tappat så att vi
            i dag ligger på fjärde plats.
          </note>
          <note>
            Det som är intressant är vad som finns bakom siffrorna. Varför
            sjönk vi? Man kan konstatera att det var två faktorer som vägde
            tungt. Den ena var att det kom in ett nytt parti i riksdagen 2010
            vars ledamöter var övervägande män. Det försämrade den ena utgångspunkten.
            Sedan fanns det en sak till, nämligen att vi inte har haft någon
            kvinna som statsminister.
          </note>
          <note>
            Hur viktigt tycker Rossana Dinamarca att det är att vi klättrar
            i mätningen igen? Det finns ju faktiskt lite möjligheter att göra
            det. På vänstersidan finns det ingen kvinna som är statsministerkandidat,
            men på den andra sidan har vi det.
          </note>
          <note>
            Därför ställer jag en enkel ja- eller nej-fråga: Är Rossana Dinamarca
            beredd att för nationens placering i mätningarna lägga sin röst
            på ett parti eller en konstellation som faktiskt kan åstadkomma
            en kvinna på statsministerposten?
          </note>
          <note type="speaker">
            Anf. 109 ROSSANA DINAMARCA (V) replik:
          </note>
          <note>
            Fru talman! Det är väldigt viktigt hur representation ser ut.
            Det är jag beredd att skriva under på. Och det är viktigt hur
            makt fördelas på toppositionerna. Det har jag varit med och drivit
            under lång tid. Det är en extremt viktig fråga.
          </note>
          <note>
            Men något som också är viktigt och kanske ännu viktigare är att
            det inte räcker med representation. Det handlar även om innehåll.
            Vi har här i rummet en tidigare jämställdhetsminister som kallar
            sig feminist. Jag var en av dem som verkligen välkomnade att vi
            fick en sådan under en borgerlig regering.
          </note>
          <note>
            Problemet är att den regeringen faktiskt inte gjorde särskilt
            mycket feminism i handling, och det är ändå det som räknas. Där
            är jag beredd att säga att det har funnits en högre ambition hos
            den här rödgröna regeringen med hjälp av Vänsterpartiet. Vänsterpartiet
            har verkligen gjort att den här regeringen kan göra anspråk på
            att kalla sig feministisk över huvud taget.
          </note>
          <note type="speaker">
            Anf. 110 ANNIKA QARLSSON (C) replik:
          </note>
          <note>
            Fru talman! Det är intressant att Rossana Dinamarca inte kan
            tänka sig att rösta på vare sig Centerpartiet eller Alliansen.
            Jag hade blivit väldigt förvånad, måste jag erkänna, om det hade
            kommit fram något annat.
          </note>
          <note>
            Men någonstans saknar jag en ärlighet i debatten. Vi ska ha olika
            uppfattningar i olika delar. Det är vår uppgift och vårt uppdrag.
            Men om man påstår att det inte hände någonting under alliansregeringens
            åtta år tycker jag att man förenklar diskussionen. Det för inte
            de här frågorna framåt.
          </note>
          <note>
            När det gäller nomineringar såg vi till att det blev en jämnare
            fördelning i bolag och bolagsstyrelser. Det är en sak som det
            var väldigt tyst om innan alliansregeringen tillträdde. Men vi
            jobbade systematiskt med det. Vi har möjligheten och makten att
            faktiskt påverka i nomineringsförfarandet.
          </note>
          <note>
            Jag tänker komma med ytterligare en enkel ja- eller nej - fråga:
            Tycker Rossana Dinamarca att det är okej med den typ av nomineringar
            som nu sker med Ilmar Reepalu, Anders Sundström och Thomas Östros?
          </note>
          <note type="speaker">
            Anf. 111 ROSSANA DINAMARCA (V) replik:
          </note>
          <note>
            Fru talman! Jag sa nog inte att det inte hade hänt någonting.
            Jag sa att det gick åt fel håll med den borgerliga regeringen.
            Till exempel var väl inte vårdnadsbidraget så lysande utifrån
            en jämställdhetssynpunkt. Det kan man knappast kalla för en jämställdhetsreform.
            Visst hände det saker på jämställdhetsområdet som ledde till ökad
            ojämställdhet. Det är ingenting som jag skulle klappa mig på bröstet
            för.
          </note>
          <note>
            Sedan gäller det bolagsstyrelser. Återigen kommer vi till frågan
            om makt och maktpositioner. Det är viktigt. Men jag hörde på nyheterna
            häromdagen. Där sa man att unga i dag aldrig någonsin kommer att
            uppleva jämställda bolagsstyrelser. Jag tänkte då: Vet ni, det
            största problemet jag ser är att unga tjejer som går ut på arbetsmarknaden
            i dag aldrig kommer att uppleva jämställda löner. Det ser jag
            som ett förbannat stort problem, och det är det som vi måste göra
            någonting åt.
          </note>
          <note>
            Det var det som jag försökte komma fram till i mitt anförande.
            Vi måste faktiskt göra saker på riktigt. Om vi kallar oss för
            feminister och om vi anser att vi vill arbeta för jämställdhet
            måste vi ta tag i de frågor som betyder någonting på riktigt.
          </note>
          <note type="speaker">
            Anf. 112 MARIA ARNHOLM (FP):
          </note>
          <note>
            Fru talman! Folkpartiet är det enda parti som har både feminismen
            och liberalismen i sitt dna. I förra årets valrörelse talade vi
            om det som femi ­ nism utan socialism. För oss innebär det att
            vi både ser och erkänner att det finns strukturer som gör kön
            till tvångströjor samtidigt som vi står fast vid individens frihet
            och att en stark ekonomi kräver bra villkor för privata företag
            att växa och bli stora.
          </note>
          <note>
            Vi känner starkt för genuspedagogik samtidigt som vi sänker skatten
            på hushållsnära tjänster. Vi vill ha en tredje månad vikt i föräldraförsäkringen.
            Och vi säger ja till vinster och nej till vänster i välfärden.
          </note>
          <note>
            Jag vill i dag prata om framtiden, om betänkandet, men jag vill
            också summera några av de framsteg som gjordes under de senaste
            två mandatperioderna och beskriva de utmaningar som alliansregeringen
            lämnade efter sig till den nuvarande regeringen. Sverige var inte
            jämställt 2006, och Sverige var inte jämställt vid maktskiftet
            2014.
          </note>
          <note>
            Under mina 19 månader som jämställdhetsminister beskrev jag ofta
            mitt uppdrag som att det handlade om tre prioriterade frågor.
            Det handlade om att kvinnor och män ska ha lika inkomster, att
            mäns våld mot kvinnor ska upphöra och att pojkar ska lämna våra
            skolor med lika goda kunskaper som flickor har.
          </note>
          <note>
            Fru talman! Inkomstskillnaderna i Sverige är fortfarande alldeles
            för stora. Jag tror att vi alla i den här debatten, när vi träffades
            förra året, använde oss av siffran 3,6 miljoner. Det är vad det
            i genomsnitt skiljer mellan en mans lön och en kvinnas lön.
          </note>
          <note>
            Jag kan konstatera att det visst hände saker under alliansregeringens
            år. Det gick åt rätt håll, även om det gick alldeles för långsamt.
            Den ovägda löneskillnaden har fallit med 2,5 procent och den vägda
            med runt 1 procent. Det är klart att det är för lite, men det
            är en utveckling åt rätt håll.
          </note>
          <note>
            Det finns något som jag verkligen är stolt över. Visst gjorde
            alliansregeringen viktiga feministiska insatser. En av de allra
            viktigaste gäller den starka sysselsättningsutvecklingen för kvinnor.
            Faktum är att kvinnors växande sysselsättningsgrad utgör närmast
            hela sysselsättningsökningen under de två mandatperioderna. På
            samma sätt växte antalet och andelen kvinnor som arbetar heltid.
            200 000 fler heltidsarbetande kvinnor innebar att en genomsnittlig
            kvinna i arbete under den perioden för första gången var en kvinna
            som jobbade heltid. Man kan säga att i praktiken blev heltid norm
            för kvinnor under alliansregeringen.
          </note>
          <note>
            Den utvecklingen kom inte av sig själv. Som Annika Qarlsson påpekade
            handlar det om RUT-reformen. Det handlar över huvud taget om arbetslinjen,
            som har inneburit att kvinnors marginaleffekter för att arbeta
            heltid har fallit mer än vad mäns har gjort. Det i kombination
            med en framåtsträvande jämställdhetspolitik har gjort den här
            utvecklingen möjlig.
          </note>
          <note>
            Samtidigt är de kvarvarande utmaningarna jättestora. Den horisontella
            och vertikala segregationen på svensk arbetsmarknad är omfattande.
            Stora utmaningar kvarstår med det ojämställda föräldraskapet och
            dess långtgående effekter på den ekonomiska jämställdheten.
          </note>
          <note>
            Det här måste vi möta genom en ännu mer progressiv politik. Vi
            välkomnar en tredje vikt månad för vardera föräldern, och vi avser
            att i denna kammare senare rösta för ett avskaffat vårdnadsbidrag.
          </note>
          <note>
            Det är centralt att det ska gå att göra karriär inom de kvinnligt
            dominerade yrkena. Det är så man får upp lönerna. Möjligheter
            till karriärslön är det som får upp lönenivåerna. Det vet alla
            fackförbund om. Folkpartiet har varit med och finansierat högre
            löner för lärare. Det är ett av Sveriges största kvinnodominerade
            akademikeryrken. Vi är beredda att gå vidare. Precis som på andra
            arbetsplatser måste det också i offentlig sektor löna sig att
            vara duktig och löna sig att utbilda sig.
          </note>
          <note>
            Jag är i detta perspektiv väldigt glad över att utskottet i betänkandet
            har noterat den delegation för jämställdhet i arbetslivet som
            alliansregeringen tillsatte. Det arbete som bedrivs där är omfattande,
            och jag är övertygad om att den sittande regeringen kommer att
            ha mycket att hämta där.
          </note>
          <note>
            En sak står klar. Regeringen har även i fortsättningen en stor
            uppgift framför sig. Inkomstskillnaderna måste fortsätta minska
            om jämställdhet ­ en ska kunna gå framåt.
          </note>
          <note>
            Fru talman! Mäns våld mot kvinnor är kanske samhällets allra
            största ofrihet. Siffrorna vi läser är outhärdliga. Uppemot 20
            kvinnor mördas varje år. 1 300 kvinnor och 1 000 barn flyr till
            kvinnojourer för beskydd. Där sover de 79 000 nätter varje år
            på flykt undan någon de tidigare somnat tätt intill. I världens
            mest jämställda land agar man den man älskar.
          </note>
          <note>
            Politiken på det här området är, fram till att inget slag någonsin
            faller, alltid otillräcklig. Vi i denna kammare är alltid för
            sena. Åtgärderna är aldrig goda nog. Men det innebär inte att
            vi inte kan bli bättre.
          </note>
          <note>
            Under alliansregeringens tid, Rossana Dinamarca, fördubblades
            stödet till kvinnojourerna – det är feminism. Vi utvecklade metoder
            för omhändertagande av sexualbrottsoffer. Vi skärpte socialtjänstlagen
            och ökade stödet till metodutveckling i socialtjänsten. 10 000
            poliser, domarkåren och flera hundra socialtjänstemän har fått
            utbildning om mäns våld mot kvinnor. Vi har inrättat forskningsprogram
            för att få djupare kunskaper om mekanismerna bakom våldet. Straffen
            för grova våldsbrott har höjts.
          </note>
          <note>
            Alliansregeringen gjorde en historisk satsning i den här frågan.
            Jag är övertygad om att den här regeringen kommer att fortsätta
            den. Men säg inte att vi inte gjorde någonting i alliansregeringen
            på det här området! Det är nämligen inte sant.
          </note>
          <note>
            Under åtta år gjorde vi också särskilda ansträngningar på ett
            område som alla talare här har varit inne på, nämligen det som
            handlar om hedersrelaterat våld och förtryck. MUCF, dåvarande
            Ungdomsstyrelsen, räknade för några år sedan ut att det var 70
            000 unga flickor och pojkar som kände sig begränsade när det kommer
            till vem de ska gifta sig med och att 8 500 var oroliga för att
            de inte skulle få välja livspartner själva.
          </note>
          <note>
            Ibland kan det nog vara svårt för en del av oss att förstå den
            situation som de här unga befinner sig i. På den ena sidan hotas
            de av den familj som de älskar; på den andra sidan finns ett okänt
            Myndighetssverige som säger sig kunna erbjuda hjälp och stöd men
            som man kanske inte alltid litar så mycket på.
          </note>
          <note>
            Så ska det inte vara. Samhället måste göra ännu mer. Alliansens
            natio ­ nella handlingsplan med 56 åtgärder, vårt stora stöd till
            länsstyrelserna för lokala insatser och vår kriminalisering av
            barn- och tvångsäktenskap – allt detta är inte tillräckligt. Det
            är därför olyckligt att utskottet i det betänk ­ ande vi i dag
            diskuterar avstyrker de ytterligare insatser som Folkpartiet föreslagit.
          </note>
          <note>
            Det hedersrelaterade våldet måste upphöra. Mäns våld mot kvinnor
            måste upphöra. Regeringen har en stor uppgift framför sig. Det
            första slaget ska aldrig få falla om jämställdheten ska kunna
            gå framåt.
          </note>
          <note>
            Mitt tredje område, fru talman, ska jag bara kort nämna. Det
            handlar om det faktum att var femte 15-åriga pojke fortfarande
            inte förstår en text som han läser. Han har knäckt läskoden och
            kan skriva sitt namn, men 20 procent av våra 15-åriga killar kan
            inte tillgodogöra sig innehållet i en text. Det säger allt. Trots
            alliansregeringens väldigt genomgripande utbildningspolitik har
            vi fortfarande en lång bit kvar innan vi kan säga att pojkars
            kunskaper är jämbördiga med flickors.
          </note>
          <note>
            Fru talman! Sverige var inte jämställt 2006 och inte 2014. Det
            är inte heller jämställt nu i inledningen av 2015. Vi i denna
            kammare har mer att göra för jämställdheten, jämlikheten och lika
            möjligheter för alla. Folkpartiet har tre reservationer i betänkandet.
            Jag står bakom dem, men för att förenkla kammarens arbete yrkar
            jag inte på dem.
          </note>
          <note>
            Jag vill också för protokollet notera både det alliansgemensamma
            yttrandet och det särskilda yttrande kring lönekartläggning som
            finns. Folkpartiets linje är att lönekartläggning framöver ska
            ske årligen, och vi förväntar oss att regeringen agerar för detta.
          </note>
          <note type="speaker">
            Anf. 113 ROSSANA DINAMARCA (V) replik:
          </note>
          <note>
            Fru talman! Jag har längtat lite efter att få ställa den här
            frågan, ända sedan valrörelsen.
          </note>
          <note>
            Feminism utan socialism – vad betyder det? Efter valet kände
            jag ännu mer att jag behövde ställa den frågan. I Folkpartiets
            riksdagsgrupp är det 19 ledamöter. Av dem är 6 kvinnor. Är det
            feminism utan socialism? Det låter inte så bra.
          </note>
          <note>
            En tredje pappamånad pratar Maria Arnholm om. Maria Arnholm var
            själv med och presenterade Svend Dahls och regeringens utredning
            Män och jämställdhet , där Svend Dahl var väldigt tydlig och flera
            gånger uttryckte att en individualisering av föräldraförsäkringen
            var ett av de viktigaste verktygen för att gå mot jämställdhet.
          </note>
          <note>
            Hur kommer det sig att Folkpartiet inte landar i något större
            än bara ännu en så kallad pappamånad?
          </note>
          <note type="speaker">
            Anf. 114 MARIA ARNHOLM (FP) replik:
          </note>
          <note>
            Fru talman! Jag kan glädja Rossana Dinamarca och ännu mer mig
            själv med att det nu är 8 kvinnor av 19 ledamöter. Två män, Johan
            Pehrson och Torkild Strandberg, har dragit sig tillbaka till förmån
            för Christina Örne ­ bjär och Tina Acketoft. Så nu är vi uppe
            i 37 procent och nafsar er andra i hälarna.
          </note>
          <note>
            Självklart var det en jättestor besvikelse för oss att valresultatet
            gjorde vår riksdagsgrupp mindre så att många framträdande kvinnor
            fick lämna sina riksdagsbänkar. Vi har tagit det på största allvar
            och ska nu göra ett antal stora interna satsningar i Folkpartiet.
            Det handlar inte bara om att satsa på mentorprogram för kvinnor
            utan också jämställdhetsintegrera hela Folkpartiet. Det borde
            vi ha gjort för länge sedan, så på den punkten är jag mycket självkritisk.
          </note>
          <note>
            Feminism utan socialism betyder att vi är det parti som står
            för liberala värderingar med individen i centrum, som vill ha
            livskraftiga företag och som trots att vi tycker att det är en
            skam att de privata bolagen inte har lyckats bättre med jämställdheten
            i sina styrelser inte vill gå in och tala om hur de ska göra.
            Vi vill visa hur vi i staten agerar när det gäller våra bolag,
            men vi väger vår feministiska ambition också mot andra värden.
          </note>
          <note>
            Jag känner mig rätt trygg i min feminism. Jag känner mig rätt
            stolt över att jag har varit med och jobbat i Folkpartiet som
            var det parti som tack vare skickligt feministiskt agerande av
            Bengt Westerberg införde den första öronmärkta månaden i föräldraförsäkringen
            mot, får man säga, en rätt bastant majoritet i den här kammaren.
            Vi gjorde också det modiga att ta det från en existerande månad.
            Sedan har vi lagt till en andra som var den 13:e månaden. Jag
            är stolt över att nu vara med och ta nästa steg.
          </note>
          <note type="speaker">
            Anf. 115 ROSSANA DINAMARCA (V) replik:
          </note>
          <note>
            Fru talman! Om vi ska ko mma åt de strukturella problem som jag
            ändå ser att Maria Arnholm vet att vi har, för hon blundar inte
            för dem, är det kanske inte i bolagsstyrelser eller statliga styrelser
            som man förändrar dessa strukturella problem. Det är inte oviktigt,
            men det är inte riktigt där den stora frågan ligger.
          </note>
          <note>
            Jag vet att Maria Arnholm kan stoltsera med de så kallade pappamånaderna,
            men i ärlighetens namn: Det var 13 år sedan den andra kvoterade
            månaden infördes. Ska vi införa en extra månad vart 13:e år kommer
            det här att gå oerhört långsamt.
          </note>
          <note>
            Jag ställde tidigare frågan hur Maria Arnholm ser på den utredning
            som hon själv var med och presenterade och som så tydligt pekade
            på att det är en individualisering av föräldraförsäkringen som
            gäller. Ni tillsatte även en socialförsäkringsutredning, där huvudsekreteraren
            Irene Wennemo påtalade samma sak. När man ser hur sjukskrivningstalen
            ser ut och hur skillnaden mellan män och kvinnor sticker i väg
            efter att man har fått sitt första barn påpekar även hon att det
            är en individualisering av föräldraförsäkringen som måste till.
          </note>
          <note>
            En feminism utan socialism, är det att ta pyttesteg vart 13:e
            år?
          </note>
          <note type="speaker">
            Anf. 116 MARIA ARNHOLM (FP) replik:
          </note>
          <note>
            Fru talman! Att vara feminist utan att vara socialist är att
            vara med och införa en kvoterad föräldraförsäkring. Det är att
            verkligen bejaka ett fortsatt jämställt uttag, att försöka hitta
            andra lösningar i form av jämställdhetsbonus, att vara med och
            införa en tredje månad i föräldraförsäkringen.
          </note>
          <note>
            Det är också att inse att om vi hade genomfört den här försäkringen
            i dag så hade kammaren lätt gjort den helt individualiserad. Men
            vi accepterar även att vi har världens mest generösa föräldraförsäkring
            som människor inrättar sina liv efter. När vi förändrar den gör
            vi det reformvägen, ett steg i taget.
          </note>
          <note>
            Så är det nog. Att göra Sverige mer feministiskt reformvägen,
            det är feminism utan socialism. Det är jag stolt över, och det
            tänker jag fortsätta att vara.
          </note>
          <note type="speaker">
            Anf. 117 DÉSIRÉE PETHRUS (KD):
          </note>
          <note>
            Fru talman! Inledningsvis vill jag säga att jag står bakom våra
            reservationer, men för tids vinnande yrkar jag inte bifall till
            någon av dem i dag.
          </note>
          <note>
            På söndag firar vi Internationella kvinnodagen. Det är verkligen
            en dag som är värd att uppmärksamma, en dag när vi särskilt uppmärksammar
            ojämställdhet men också kvinnors situation världen över. Jag tror
            att många av oss känner en stark solidaritet med kvinnor över
            hela världen som är drabbade av våld och diskriminering och av
            ett ojämställt samhälle på andra sätt.
          </note>
          <note>
            Att stärka kvinnor och flickor genom utbildning är temat för
            Interna ­ tionella kvinnodagen 2015. Vi vet hur viktigt det är
            att flickor och kvinnor får utbildning för att kunna hävda sig
            på arbetsmarknaden och få en egen inkomst för att kunna försörja
            sig själva. Det ger möjlighet att bli delaktig i samhällets olika
            delar, och det ger möjlighet till egen utveckling.
          </note>
          <note>
            Även kvinnors hälsa påverkas positivt av att ha ett arbete. Att
            förena barn och arbete är en utmaning som till stora delar har
            legat på kvinnan. Men vi kristdemokrater vill förstås att både
            kvinnor och män ska ta sitt ansvar, även om vi inte ser kvotering
            som lösningen. Vi vill uppmuntra familjer att dela lika med hjälp
            av incitament och stöd på olika sätt.
          </note>
          <note>
            Fru talman! Det betänkande som vi i dag debatterar tar upp många
            olika områden som berör jämställdhet och diskriminering. Det är
            två viktiga områden. Trots att vi under många år har haft en jämställdhetslagstiftning
            lönediskrimineras kvinnor fortfarande på arbetsmarknaden. I vår
            partimotion anser vi att stat, landsting och kommuner, alltså
            det offentliga, måste föregå med gott exempel. Det krävs ett aktivt
            arbete för att uppnå minskad lönediskriminering.
          </note>
          <note>
            I den statliga verksamheten har alliansregeringen också arbetat
            hårt för att få in fler kvinnor i bolagsstyrelser. I det aktiva
            arbetet har vi nu fått ett bra resultat. Tyvärr har inte de privata
            bolagen gjort samma hemläxa som det offentliga har gjort. Här
            finns fortfarande mycket kvar att trycka på så att de privata
            bolagen gör sin del. Om kvinnor inte kan komma till toppen, och
            om kvinnor ständigt diskrimineras på vägen dit via löner eller
            ojämställda villkor, kommer det att ta lång tid innan vi får reell
            jämställdhet.
          </note>
          <note>
            Även om vi kristdemokrater inte ser kvotering till bolagsstyrelser
            som lösningen hoppas jag att när kvinnor nu intar universitets-
            och arbetsmarknadspositioner som aldrig förr kanske det kommer
            att ske en förändring som går fortare än vi anar. I andra länder
            i Europa väljer kvinnor ofta bort barn för att nå toppen. Det
            vill vi inte se i Sverige. Vi vill att man ska kunna göra både
            och. Det imponerar på alla andra länder som tittar på Sverige.
            Men när vi pratar med andra europeiska kvinnor tvingas vi konstatera
            att i Sverige når kvinnor långt, vi kan kombinera familj och arbete,
            men vi får inte kvinnor upp på de högsta toppositionerna i privata
            bolag. Här behöver fler incitamentsstrukturer komma fram.
          </note>
          <note>
            Fru talman! Den lönediskriminering som i dag sker måste motverkas
            – naturligtvis med hjälp av den lag som finns. Regelbundna lönekartläggningar
            ska göras ute på arbetsplatserna, men det ska också göras handlingsplaner
            för jämställda löner. När handlingsplanen görs, som jag tidigare
            själv har varit med om att jobba fram på min arbetsplats, bör
            det också framgå hur de osakliga löneskillnaderna ska rättas till.
            Det måste göras en budgetering för hur de orättvisa löneskillnaderna
            ska minska i lönekuverten.
          </note>
          <note>
            När vi i Alliansen gick med på lönekartläggningar vart tredje
            år för att minska den administrativa bördan för företagen handlade
            det inte om att man däremellan inte skulle göra någonting utan
            om att det skulle finnas en konkret handlingsplan för hela tidsperioden.
            Det var Diskrimineringsombudsmannen som kom med förslaget om en
            kartläggning vartannat år, men vi landade på vart tredje år. Tanken
            var att hitta olika sätt att minska den administrativa bördan
            för företag.
          </note>
          <note>
            Fru talman! Oavsett om kartläggningar görs varje eller vart tredje
            år måste alla arbetsgivare ha en plan för hur osakliga löneskillnader
            ska rättas till. Det är viktigt att regelbundet ta fram åtgärdsplaner
            för att motverka löneskillnaderna.
          </note>
          <note>
            Fru talman! En av de prioriteringar som Kristdemokraterna har
            på jämställdhetsområdet, och som vi är överens om i Sveriges riksdag,
            är att bekämpa våldet mot kvinnor. Vi hörde tidigare att 17–20
            kvinnor mördas varje år av sin nuvarande eller före detta partner.
            Statistiken när det gäller misshandelsbrott visar att 27 100 kvinnor
            misshandlades förra året. Brå rapporterar också – det är fruktansvärda
            siffror – om 19 200 sexualbrott, varav 6 620 rubriceras som våldtäkt.
            Det var alltså 6 620 våldtäkter under förra året. Det är fruktansvärda
            siffror! Flera kvinnor våldtas varje dag runt om i vårt land.
            Hur detta påverkar kvinnor, både fysiskt och psykiskt, kan man
            bara tänka sig.
          </note>
          <note>
            Ibland tänker jag att de höga sjuktalen bland kvinnor nog hänger
            mycket ihop med det våld som pågår mot många av dem. Det är ett
            gissel som vi måste fortsätta att bekämpa så att kvinnor kan leva
            fria och friska liv.
          </note>
          <note>
            Jag har skrivit en motion, som har hänvisats till ett annat utskott,
            om en nollvision för att helt avskaffa mäns våld mot kvinnor.
            Kristdemokraterna arbetade i alliansregeringen för en samtyckeslagstiftning
            för att motverka våldtäkter.
          </note>
          <note>
            Fru talman! Många kvinnor lever också under hedersnormer, vilket
            har nämnts tidigare. De är oerhört ofria. Det handlar om våld,
            trakasserier och tvångsäktenskap. Det är flera olika områden som
            påverkar en flickas eller kvinnas liv oerhört negativt. Jag har
            föreslagit här i riksdagen att vi måste bekämpa de skadliga hedersnormerna
            och framför allt att vi måste ta fram en ny brottsrubricering
            för dessa brott. Förslaget behandlas i justitieutskottet.
          </note>
          <note>
            Alliansregeringen har gjort stora framsteg och har satsat stora
            resurser på att bekämpa våld mot kvinnor – men mer finns att göra.
            Kampen tar dessvärre inte slut. Normer och värderingar i ett samhälle
            påverka tjejer, och de känner att de inte räcker till eller inte
            duger. Utseendefixering och krav på att vara på ett visst sätt
            för att passa in gör att många får svårt att hantera situationen
            och börjar ägna sig åt självskadebeteende. Likaså känner många
            killar ett tryck att agera på ett visst sätt – att vara macho
            och tuff. Det påverkar dem redan i skolan, till exempel att det
            inte är tufft att plugga, vilket är oerhört negativt. Det finns
            mycket mer kvar att göra på skolans område för att förändra attityder
            och värderingar.
          </note>
          <note>
            Vi måste också tala mer om hur alla måste få vara den de vill
            vara oavsett kön, sexuell läggning, funktionshinder eller annat
            som gör att killar och tjejer inte får vara fria människor och
            inte ges möjlighet att utvecklas på sina egna villkor.
          </note>
          <note>
            Fru talman! Jag vill också säga några ord om bristande tillgänglighet
            och diskriminering. Det är viktigt att de lagar som vi har fattat
            beslut om i riksdagen för att förhindra diskriminering på arbetsmarknaden
            verkligen gör skillnad för den enskilda människan. Alltför många
            upplever sig fortfarande vara diskriminerade på grund av kön eller
            funktionsnedsättning. Tillgänglighet i arbetslivet och anpassning
            av arbetsplatser måste bli mer vanligt än i dag.
          </note>
          <note>
            Vi kristdemokrater har vid olika tillfällen påpekat att den offentliga
            sektorn även här måste vara en föregångare och ta emot människor
            i arbetslivet som har en funktionsnedsättning. Vi har också sett
            till att lagen har skärpts så att bristande tillgänglighet från
            och med januari är en uttrycklig diskrimineringsgrund i diskrimineringslagen.
            Nu krävs det också att det blir handling i frågan.
          </note>
          <note>
            Fru talman! Diskriminering på grund av ålder är en annan fråga
            som tyvärr fortfarande är ett stort problem. I januari 2013 förstärktes
            skyddet mot åldersdiskriminering genom en ändring i lagen. Skyddet
            omfattar nu flera samhällsområden. Det är bra att det tydliggjordes.
            Nu framgår det av betänkandet att riksdagen ska följa frågan för
            att se om det räcker eller om det krävs andra åtgärder. Ännu har
            lagen inte varit i kraft så lång tid. Därför får vi se om den
            kommer att vara verkningsfull.
          </note>
          <note>
            I det arbete som sker vad avser mångfald i arbetslivet och att
            motverka diskriminering på grund av etnicitet och religion krävs
            det att många arbetsgivare tänker nytt. Alltför ofta rekryterar
            vi dem som är lika oss själva, och alltför många med utländsk
            bakgrund diskrimineras vid jobbansökningar. Om namnet inte är
            svensktklingande hindras många redan där, och de sorteras bort.
          </note>
          <note>
            Vi har inte råd med diskriminering. Alla måste få en chans, även
            om de har en annan bakgrund. Mångfaldsarbetet ute på våra arbetsplatser
            är viktigt. Det är svårare än jämställdhetsarbetet eftersom vi
            inte kan registre ­ ra personer med annan etnisk bakgrund. Vi
            kan inte skriva upp hur många som kommer från olika länder. Det
            är i alla fall något som försvåras. Frågan är om det är önskvärt
            att registrera statistiskt varifrån olika personer kommer ute
            på arbetsplatserna. Det aktiva arbetet blir svårare för mångfaldsarbetet
            än för jämställdhetsarbetet.
          </note>
          <note>
            Lagen om att arbeta mot diskriminering på grund av etnicitet
            är viktig. Arbetsgivare kan göra mycket mer för att skapa arbetsmiljöer
            som är generösa mot olikheter och som välkomnar mångfald i en
            arbetsgrupp.
          </note>
          <note>
            Man kan också göra mer för att inbjuda personer med olika bakgrund
            vid rekrytering.
          </note>
          <note>
            Herr talman! Avslutningsvis vill jag kommentera den så kallade
            feministiska regeringen. Det är väldigt mycket ord nu. Frågan
            är vad som kommer att åstadkommas av den här regeringen. Blir
            det bara via piskor, eller kommer man också att förändra attityder
            och värderingar? I slutändan kokar det ned till det: Vi måste
            förändra attityder och värderingar för att få långsiktiga effekter.
          </note>
          <note>
            Alliansregeringen tiodubblade stödet till kvinnoorganisationerna
            när vi kom till makten 2006. Vi satsade över 1 miljard på olika
            jämställdhetsåtgärder. I utrikespolitiken satsade vi över ½ miljard
            bara på att motverka mödradödlighet.
          </note>
          <note>
            Nu krävs det inte bara ord utan också handling för att vi ska
            få se en reell jämställdhet. Det finns utmaningar kvar, herr talman;
            det är vi nog överens om. Men vi har kommit långt på vägen.
          </note>
          <note type="speaker">
            Anf. 118 ANN-CHRISTIN AHLBERG (S):
          </note>
          <note>
            Herr talman! Jag börjar med att yrka bifall till förslaget i
            betänkandet och meddela att jag i mitt anförande kommer att hålla
            mig till jämställdhet. Eva-Lena Jansson kommer att tala om den
            andra delen.
          </note>
          <note>
            Jag vill också kommentera Annika Qarlssons inlägg. Hon glömde
            några som den här regeringen har utsett, bland annat Marie Granlund
            som utreder lex Laval. UD har utsett en första jämställdhetsambassadör,
            som också är en kvinna. Hon heter Annika Molin Hellgren. Detta
            säger jag bara för att nämna några. Jag vidhåller och kommer att
            säga i mitt anförande att vi har en feministisk regering. Det
            kommer jag inte att ändra på.
          </note>
          <note>
            Herr talman! I år är det 35 år sedan Sverige undertecknade kvinnokonventionen.
            Enligt den får inte kvinnor diskrimineras på arbetsmarknaden,
            det vill säga kvinnor ska inte ha sämre anställningsvillkor, lönesättning,
            tjänstevillkor, förmåner eller arbetarskydd än vad män har.
          </note>
          <note>
            Trots det visar fakta att kvinnor fortfarande inte har samma
            villkor som män på vår arbetsmarknad. Och arbetet går sakta. Det
            går så sakta att dagens nyfödda flickor med största sannolikhet
            inte kommer att få uppleva jämställda löner och troligtvis inte
            heller ett jämställt arbetsliv om vi inte sätter fart.
          </note>
          <note>
            Sveriges nya , rödgröna , feministiska samarbetsregering ledd
            av Stefan Löfven satte fart direkt med jämställdhetsarbetet. Redan
            i vår första budget lades 1,5 miljarder som skulle främja jämställdhet.
          </note>
          <note>
            Det var en budget som allianspartierna och Sverigedemokraterna
            röstade ned, e n budget som hade gjort skillnad och som hade drivit
            på jämställdhetsarbetet i rätt riktning, e n budget som s kulle
            kunna ge den lilla flicka som föds i dag en chans att få uppleva
            ett jämställt arbetsliv.
          </note>
          <note>
            Men vi socialdemokrater och den rödgröna , feministiska regeringen
            ger inte upp utan kommer att lägga fram nya förslag som gör skillnad
            och som driver på jämställdhetsarbetet. Det är förslag om allt
            från att heltid ska bli norm och lönekartläggningar göras varje
            år till bättre anställningsvillkor och bättre arbetsmiljö för
            både kvinnor och män.
          </note>
          <note>
            Vi vill att föräldrar ska dela mer lika på föräldraledigheten.
            Det är bra för barnen men också för mammor och pappor.
          </note>
          <note>
            Vi vill ge mer resurser till välfärdssektorn för att kvaliteten
            i barnomsorg och äldreomsorg ska bli bättre men också för att
            kvinnor ska få bättre arbetsmiljö och bättre arbetsvillkor. En
            förutsättning för att kvinnor och män ska kunna arbeta är att
            välfärdstjänsterna är av hög kvalitet och att de fungerar när
            man behöver dem.
          </note>
          <note>
            Arbetstider och arbetsvillkor måste vara rimliga så att vi inte
            blir sjuka av jobbet. En nyligen publicerad rapport från Arbetsmiljöverket
            visar att kvinnor har sämre arbetsmiljö än män och därmed riskerar
            att få arbetsrelaterade sjukdomar eller skada sig i högre grad
            än män, ofta för att de använder hjälpmedel som är avsedda för
            män och för att de har alldeles för hög arbetsbelastning. Kvinnor
            måste också ha en sådan arbetsmiljö att de faktiskt orkar jobba
            heltid.
          </note>
          <note>
            1,5 miljarder kronor till att främja jämställdhet hade varit
            en bra början.
          </note>
          <note>
            Herr talman! Visst kan vi i Sverige vara stolta över vårt land.
            Mycket är bra och har gett möjlighet för kvinnor och män att arbeta
            och utbilda sig: världens bästa föräldraförsäkring, bra förskola
            och fritis, bra äldreomsorg, rätten för flickor och pojkar, kvinnor
            och män att utbilda sig med mera.
          </note>
          <note>
            Det är ingen slump som har gett oss detta utan hård kamp som
            ofta förts av starka kvinnoorganisationer och politiska beslut
            som ofta tagits av Socialdemokraterna, ibland tillsammans med
            Folkpartiet. Det har inte alltid varit populära beslut, men i
            dag ses det som självklart att vi har allt från föräldraförsäkring
            till barnomsorg och mycket mer.
          </note>
          <note>
            Den kampen har vi en skyldighet att fortsätta, alla vi politiker
            som säger att kvinnor och män, flickor och pojkar ska ha samma
            rätt att påverka sitt liv och ha samma makt och inflytande i vårt
            samhälle. Den kampen är vi skyldiga att fortsätta , så att dagens
            nyfödda flickor ska få samma rättigheter och möjligheter till
            egen försörjning hela livet som dagens nyfödda pojkar får.
          </note>
          <note>
            15:53-rörelsen, som den hette förra året, räknade förra året
            ut att med den nuvarande låga löneökningstakten tar det minst
            67 år innan vi har jämställda löner. Det innebär att om inget
            händer kommer dagens nyfödda flickor inte att få uppleva ett jämställt
            arbetsliv med jämställda löner.
          </note>
          <note>
            Det finns dock hopp, för vi har en statsminister som är feminist,
            som har bestämt att jämställdhetsintegrering ska ske inom alla
            politikområden och som driver frågor om kvinnors och flickors
            rättigheter även utanför Sveriges gränser.
          </note>
          <note>
            Men för att nå resultat behövs politisk vilja. Inför varje beslut
            måste man titta på vilka konsekvenser eller möjligheter det ger
            för kvinnor och män, flickor och pojkar. Vi hoppas att fler partier
            som säger att jämställdhet är bra också hjälper till så att vi
            gemensamt kan förändra.
          </note>
          <note>
            Herr talman! I går presenterade LO sin jämställdhetsbarometer,
            som visar att kvinnor tjänar 75 procent av vad männen tjänar.
          </note>
          <note>
            Arbetarkvinnor har i genomsnitt en lön på 17 538 kronor i månaden.
            Män i arbetaryrken har 23 436 kronor. Det är en skillnad på nästan
            6 000 kronor per månad. På ett helt år blir det mer än 70 000
            kronor. Det är otroligt mycket pengar.
          </note>
          <note>
            Skillnaden är än större mellan kvinnliga och manliga tjänstemän.
            Kvinnor tjänar i genomsnitt 28 612 kronor och män 37 539 kronor.
            Det är en skillnad på nästan 9 000 kronor per månad, vilket motsvarar
            ungefär 108 000 kronor per år. Trots att kvinnor utbildar sig
            mer än män är löne ­ skillnaderna så stora på grund av just kön.
          </note>
          <note>
            Regeringen har redan vidtagit åtgärder för att komma till rätta
            med löneskillnaderna. Inom kort införs årliga lönekartläggningar.
            Medlingsinstitutet har fått i uppdrag att analysera centrala avtal
            ur jämställdhetssynvinkel, och samtal förs redan med parterna
            i dessa frågor.
          </note>
          <note>
            I slutet av denna månad byts majoriteten i SKL. Då börjar arbetet
            för heltid som norm inom kommuner och landsting. Vår jämställdhetsminister
            har en statsrådsgrupp för jämställdhet där man ska jobba målinriktat
            på de stora jämställdhetsutmaningar som finns och lägga fram förslag
            så att man faktiskt når målen. Som upplysning till Annika Qarlsson:
            I denna grupp finns både kvinnor och män som är statsråd.
          </note>
          <note>
            Åsa Regnér har också utökat satsningarna på jämställdhetsintegrerad
            myndighetsstyrning, med särskilda uppdrag om att utveckla jämställdhetsintegrering
            i kärnverksamheten. Det hade också den tidigare regeringen, men
            nu är det utökat till 41 myndigheter.
          </note>
          <note>
            Löner, otrygga anställningar, ofrivillig deltid och dålig arbetsmiljö
            drabbar kvinnor mer än män och hindrar kvinnor att påverka sina
            livsval. Det påverkar också kvinnors möjligheter i hela livet.
          </note>
          <note>
            Herr talman! Mäns våld mot kvinnor är ett mycket stort samhällsproblem.
            År 2014 inkom 28 200 anmälningar om misshandel av kvinnor. Vi
            vet att det finns ett stort mörkertal i statistiken. Brå räknar
            med att bara 20 procent av de utsatta anmäler. Omkring 17 kvinnor
            dödas varje år i Sverige av en partner eller en före detta partner.
          </note>
          <note>
            Att kunna lämna en partner för att kärleken har tagit slut eller
            lämna en partner som misshandlar är ingen självklarhet för många
            kvinnor, eftersom kvinnan inte har tillräcklig inkomst eller sådana
            anställningsvillkor att hon kan få ett hyreskontrakt eller kan
            spara undan för att börja ett nytt liv. I denna svåra situation
            gör våra kvinnojourer ett väldigt viktigt jobb. Men det borde
            vara så att en kvinna kan lämna ett dåligt förhållande och klara
            sig själv ekonomiskt.
          </note>
          <note>
            Det är dags att ta nya tag för ett jämställt och jämlikt Sverige.
            Jämlikhet och jämställdhet skapar tillväxt, och ett högt arbetskraftsdeltagande
            är grunden för ekonomisk självständighet för både kvinnor och
            män. Alla tjänar på jämställdhet.
          </note>
          <note>
            (Applåder)
          </note>
          <note type="speaker">
            Anf. 119 LARS PÜSS (M):
          </note>
          <note>
            Herr talman! Först vill jag ta tillfället i akt och nämna att
            vi vill fortsätta att stärka kvinnors ställning på arbetsmarknaden.
            I vårt jobbmål – över 5 miljoner i jobb till 2020 – ingår att
            öka kvinnors sysselsättningsgrad genom nya jobbskapande reformer
            och att försvara Alliansens genomförda jobbreformer.
          </note>
          <note>
            Alliansregeringen har sedan 2007 gjort historiska satsningar
            på området jämställdhet. 1,6 miljarder kronor investerades mellan
            2007 och 2010. Det är en tiodubbling jämfört med tidigare regeringar.
            Under perioden 2011–2014 tillfördes nästan 1 miljard kronor. Sammantaget
            är det fråga om den största satsning på jämställdhet som har gjorts
            i Sverige.
          </note>
          <note>
            Det finns stora jämställdhetsutmaningar kvar, men kvinnors ställning
            på arbetsmarknaden har stärkts sedan 2006. Högre sysselsättningsgrad
            och arbetskraftsdeltagande för kvinnor, högre andel kvinnor som
            jobbar heltid, minskade löneskillnader mellan kvinnor och män
            och lägre antal kvinnor i sjukskrivning är några exempel på den
            positiva utvecklingen.
          </note>
          <note>
            Alliansregeringen fick i EU:s gemensamma sysselsättnings- och
            tillväxtstrategi EU 2020 igenom målet att både mäns och kvinnors
            sysselsättning ska vara minst 75 procent i hela unionen.
          </note>
          <note>
            Herr talman! Det finns ett flertal satsningar som Alliansen har
            genomfört som har gett frihet till individer och fått vardagspusslet
            att bli lite enklare. Jobbskatteavdraget har gjort det mer lönsamt
            att arbeta och ökat drivkrafterna till arbete. Studier visar att
            jobbskatteavdraget ökar kvinnors arbetskraftsdeltagande i högre
            utsträckning än mäns. På lång sikt bidrar det till ökad ekonomisk
            jämställdhet.
          </note>
          <note>
            Det är många tvister om hur jobbskatteavdraget är uppbyggt och
            vem som tjänar vad. Men det har gett procentuellt mest till dem
            som tjänar minst, vilket i sin tur innebär att kvinnor påverkas
            i högre grad, om man ser till vad kvinnor och män tjänar. Detta
            måste också ha kommit Socialdemokraterna till del, eftersom de
            när det gäller jobbskatteavdraget har accepterat alla dessa skattesänkningar
            i efterhand.
          </note>
          <note>
            För att uppnå jämställdhet måste kvinnor kunna leva på sina löner.
            Genom jobbskatteavdragen har exempelvis ett vårdbiträde fått behålla
            motsvarande en månadslön extra per år.
          </note>
          <note>
            Skattelättnader för hushållsarbete, det så kallade RUT-avdraget,
            är ytterligare en åtgärd. RUT-avdraget har skapat nya jobb och
            gjort svarta jobb vita för många kvinnor inom den kvinnodominerade
            RUT-branschen. Om RUT-avdraget tas bort eller sänks riskerar tusentals
            kvinnor att förlora jobbet eller att tvingas ut i svartjobb. Därmed
            förlorar de rätten till avtalsenlig lön, pension och sjukförsäkringsförmåner.
          </note>
          <note>
            Alliansregeringen satsade 100 miljoner kronor mellan 2007 och
            2014 för att öka kvinnors företagande i allmänhet. Vi vill fortsätta
            våra satsning ­ ar på kvinnors företagande, eftersom vi anser
            att det bland annat är ett sätt att öka just jämställdheten.
          </note>
          <note>
            En jämställd arbetsmarknad är eftersträvansvärd inte bara ur
            individens perspektiv, utan det är också bra för samhällsekonomin.
            Beräkningar från riksdagens utredningstjänst, OECD och Finansdepartementet
            visar att Sveriges bnp skulle kunna öka i storleksordningen 360–500
            miljarder kronor per år, det vill säga ca 10–15 procent, om man
            inkluderade kvinnorna i samma utsträckning som männen på arbetsmarknaden.
          </note>
          <note>
            Så till ett annat område, herr talman, nämligen kvinnorelaterat
            våld. Vi vill bekämpa och har bekämpat mäns våld mot kvinnor.
            Drygt hälften av jämställdhetsanslaget har gått till insatser
            mot våld mot kvinnor. Vill vi nu fortsätta det jämställdhetsarbetet
            med ytterligare insatser för våldsutsatta kvinnor.
          </note>
          <note>
            Varje år misshandlas tiotusentals kvinnor. Enligt Brås statistik
            mördas i snitt 17 kvinnor per år i Sverige av sin nuvarande eller
            före detta partner. Många personer utsätts också för brott grundat
            på hederskultur. Detta är oacceptabelt. Vi anser att samhället
            kraftfullt måste markera mot dessa gärningar. Individuella fri-
            och rättigheter är universella, och ingen inskränkning ska kunna
            rättfärdigas med kultur eller tradition. Det måste finnas adekvata
            verktyg för att skydda brottsoffren.
          </note>
          <note>
            Alliansregeringen har också stärkt skyddet mot diskriminering
            bland annat genom att diskrimineringslagen omfattar fler diskrimineringsgrunder
            och samhällsområden än tidigare. Målet är att Sverige ska vara
            ett samhälle fritt från diskriminering. Vi vill därför poängtera
            att Sverige ska fortsätta att bekämpa all form av diskriminering.
          </note>
          <note>
            Som avslutning, herr talman, vill jag bara säga: Jag har två
            barn, en son och en dotter. Att de skulle växa upp i ett samhälle
            där de inte ges samma förutsättningar är för mig helt oacceptabelt.
          </note>
          <note>
            (Applåder)
          </note>
          <note type="speaker">
            Anf. 120 ANN-CHRISTIN AHLBERG (S) replik:
          </note>
          <note>
            Herr talman! Jag ska ställa några konkreta frågor. Vad anser
            Lars Püss och Moderaterna att man ska göra för att minska löneskillnaderna?
            Hur ska man jobba för att fler kvinnor ska få rätt till heltid?
            Och hur ska man se till att föräldrar delar mer lika på föräldraförsäkringen?
            Det är tre viktiga frågor ur ett jämställdhetsperspektiv.
          </note>
          <note>
            Som jag tidigare sa får kvinnor i dag ungefär 75 procent av mäns
            löner. Med nuvarande takt, som räknades ut förra året, tar det
            67 år innan detta jämnas ut. Det innebär att dagens nyfödda flickor
            inte kommer att få jämställda löner och antagligen inte heller
            jämställda arbetsvillkor. Då måste man ha en politik för att vilja
            förändra.
          </note>
          <note>
            Alliansregeringen har styrt i åtta år, och fortfarande går det
            så sakta.
          </note>
          <note>
            Vi gjorde många saker som vi vet kommer att ge resultat. Att
            bara tillsätta utredningar och producera rapporter ger inte resultat.
            Det visar fakta som vi redan kände till. Det är bra att ha fakta,
            men man måste gå från ord till handling. Jag ser fram emot att
            få höra vad Moderaterna avser att göra.
          </note>
          <note type="speaker">
            Anf. 121 LARS PÜSS (M) replik:
          </note>
          <note>
            Herr talman! Detta är ett nytt område för mig. Det innebär inte
            att jag tycker att det är oviktigt. Jag tycker att det är mycket
            viktigt, precis som jag nämnde. Jag har inte alla svar som du
            vill ha av mig, Ann-Christin Ahlberg. Men ett svar ska jag ge
            dig som gäller något som jag har bekymrat mig mycket över, och
            det gäller just löner. Varför har kvinnor lägre löner än män?
          </note>
          <note>
            Enligt Medlingsinstitutet tjänar kvinnor i dag 86,6 procent av
            det som män tjänar. Den exakta siffran – om det är 75 procent
            eller 86 procent – är inte det viktiga. Det viktiga är att det
            är en skillnad och att kvinnor tjänar mindre än män. Jag tycker
            inte att det är acceptabelt.
          </note>
          <note>
            Utifrån detta perspektiv ställer jag frågan: Varför ska min dotter
            få lägre lön än min son? Det är inte okej.
          </note>
          <note>
            Den ordning som vi har i Sverige är att detta ska lösas av arbetsmarknadens
            parter. Då har jag en fråga till dig som tidigare facklig representant.
            Varför har ni inte drivit dessa frågor gentemot arbetsgivarna?
            Under de senaste åtta åren har lönegapet minskat med ungefär 3
            procent. Det är en bit på vägen, men det är långt ifrån nog. Men
            vad har ni gjort på området för att minska lönegapet?
          </note>
          <note type="speaker">
            Anf. 122 ANN-CHRISTIN AHLBERG (S) replik:
          </note>
          <note>
            Herr talman! Som tidigare facklig företrädare har jag kämpat
            stenhårt, vill jag lova, för att kvinnor ska få samma möjligheter
            både när det gäller rätt till heltid och rätt till lika lön för
            likvärdigt arbete som män. Men i dag är jag riksdagsledamot och
            står för det.
          </note>
          <note>
            Vi socialdemokrater vill att heltid ska vara en norm på hela
            arbetsmarknaden eftersom vi ser att en av anledningarna till att
            kvinnor diskrimineras och att inkomsterna blir sämre är att de
            inte får heltid.
          </note>
          <note>
            Det som du, Lars Püss, tog upp här tidigare om att kvinnors löner
            kan räknas upp till 86 procent av männens beror på att man räknar
            upp kvinnors löner till heltidslöner. Men om man ser till den
            faktiska inkomsten är kvinnors löner bara 75 procent av männens.
            Det beror inte på att kvinnor väljer deltid, utan det beror på
            att kvinnor erbjuds deltid. När kvinnor har ett val blir det ofta
            heltid om de har en arbetsmiljö som faktiskt fungerar.
          </note>
          <note>
            Vi vill också att löneskillnaderna ska minska. Ett verktyg som
            är mycket bra, vilket de fackliga organisationerna vittnar om,
            är lönekartläggningar varje år och även i mindre företag.
          </note>
          <note>
            När det gäller de otrygga anställningarna har man kanske bytt
            arbetsgivare efter några år. Då syns inte den orättvisa lönebilden.
          </note>
          <note>
            Det är när man blir förälder som de stora skillnaderna uppstår.
            Man kan vilja att ens son och dotter ska ha samma möjligheter.
            Men det kommer de inte att ha. Vill man förändra måste man se
            till att rösta rätt här i Sveriges riksdag.
          </note>
          <note type="speaker">
            Anf. 123 LARS PÜSS (M) replik:
          </note>
          <note>
            Herr talman! Jag håller inte riktigt med. Även om jag är ny i
            detta sammanhang kan jag konstatera att när den här debatten var
            förra året, 2014, stod du, Ann-Christin Ahlberg, här och ställde
            frågor till Jenny Petersson från Moderaterna om vilken politik
            regeringen hade.
          </note>
          <note>
            Under de drygt fyra månader som jag har suttit i arbetsmarknadsutskottet
            har det inte kommit ett enda förslag från regeringen. Var finns
            den politiken? Jag kan tycka att det är lite förvånande att ni
            under dessa åtta år, då Alliansen har suttit vid makten, har frågat:
            Var är politiken? Var är förslagen? Var är idéerna? Jag har inte
            sett några förslag eller idéer från er. Därför känner jag att
            det är väldigt mycket prat och väldigt lite verkstad.
          </note>
          <note>
            Om lönerna är en facklig fråga, varför har ni då inte drivit
            detta hårdare? Jag skulle vilja säga: Upp på barrikaderna och
            driv dessa frågor och se till att det blir lika lön oavsett om
            du är man eller kvinna! Jag tycker att det borde vara en självklarhet.
          </note>
          <note type="speaker">
            Anf. 124 ANNIKA HIRVONEN (MP):
          </note>
          <note>
            Herr talman! Det känns som om hela den här dagen har gått i jämställdhetens
            tecken, från den debatt som vi hade nyss och som handlade om en
            av de absolut viktigaste reformerna för jämställdhet, nämligen
            förskolan, till frågestunden då Stefan Löfven formligen bombarderades
            av frågor om just jämställdhet, alltifrån det som är nära familjen
            till det internationella ansvar som Sverige har. Det gläder mig
            verkligen.
          </note>
          <note>
            Herr talman! Sverige har världens första feministiska regering.
            Det förpliktar verkligen. Jag ser fram emot att regeringen fortsätter
            att granskas och sätts under lupp, så att vi är noga med att det
            inte bara är några förslag utan faktiskt helheten som kommer att
            leda till jämställdhet.
          </note>
          <note>
            Herr talman! Jag tänker att skillnaden mellan en feministisk
            regering och en regering som bara pratar om jämställdhet kan jämföras
            lite grann med hur många av oss hanterar nyårslöften. Vi lovar
            dyrt och heligt att träna mer för att bli sundare och komma i
            form. Och vi går till gymmet och kör vårt träningspass. Men när
            vi kommer hem sätter vi oss i soffan, dukar fram den extra semlan
            och kanske lite jordnötter och chips och ett glas läsk.
          </note>
          <note>
            När det gäller jämställdheten kan den där semlan och läsken jämföras
            med ett vårdnadsbidrag och ett jobbskatteavdrag, ett andra jobbskatteavdrag,
            ett tredje jobbskatteavdrag, ett fjärde jobbskatteavdrag och ett
            femte jobbskatteavdrag. Men tack och lov bytte vi regering innan
            det blev ett sjätte, sjunde och femtonde jobbskatteavdrag.
          </note>
          <note>
            Att jag jämför med just jobbskatteavdragen är där för att jobbskatteavdragen
            är det som mest har bidragit till att öka de totala inkomstskillnaderna
            mellan män och kvinnor i Sverige.
          </note>
          <note>
            Vi talade tidigare om det allvarliga i att Sverige har tappat
            i rankning jämfört med andra länder. Men det allvarligaste är
            trots allt att Sverige har tappat jämfört med sig självt. Sverige
            har backat i stället för att gå framåt, och detta trots att man
            samtidigt faktiskt har genomfört en hel del åtgärder som är bra.
            Bland annat Maria Arnholm från Folkpartiet redogjorde för dem.
            Tänk var vi hade hamnat om vi inte också hade ätit de där semlorna!
          </note>
          <note>
            Något som gläder mig är alla de konkreta förslag som har diskuterats
            i dag och som även presenterades av Stefan Löfven i regeringsförklaringen.
            Det pratas, och det lovas. Det kommer att genomföras åtgärder
            som adresserar de strukturella skillnaderna i lön mellan kvinnodominerade
            yrkeskårer och mansdominerade yrkeskårer. Det blir lönekartläggningar
            varje år som riktar in sig på löneskillnaderna mellan lika eller
            likvärdiga yrken och personer. Det kommer också att vidtas åtgärder
            som adresserar till exempel skillnaden i andel män och kvinnor
            som arbetar.
          </note>
          <note>
            Den allra viktigaste åtgärden är den tredje reserverade månaden
            i föräldraförsäkringen. Den ser ut att ha stöd i kammaren, och
            jag hoppas verkligen att Vänsterpartiet ser att ett steg framåt
            i alla fall är bättre än att stå still.
          </note>
          <note>
            Jag sitter i justitieutskottet, där vi i går debatterade våldsbrott
            och brottsoffer. Även här gör regeringen många satsningar. Att
            vilja ge ytterligare 100 miljoner till kvinnojourerna visar, även
            om det tyvärr röstades ned, på en ökad ambition för att skydda
            dem vi inte klarade av att skydda från våld. Det handlar om dem
            som redan har blivit utsatta. Vi pratar om 17 000 kvinnor som
            har blivit utsatta för våld av en person som är bekant till dem,
            herr talman – 17 000. Av dessa finns 17 inte längre hos oss.
          </note>
          <note>
            Regeringen har också aviserat och gett ytterligare direktiv till
            Sexualbrottsutredningen. Man har varit tydlig med att ett nej
            ska vara ett nej i det här landet. Vi ska införa en samtyckeslag.
            Det ska inte längre finnas någon tvekan om att ett nej är ett
            nej.
          </note>
          <note>
            He rr talman! Jag får be om ursäkt, för jag tror att jag kommer
            att dra över min aviserade talartid. Jag ska dock inte gå in på
            alla de åtgärder i jämställdhetspolitiken som den feministiska
            regeringen avser att vidta – många har redan nämnts tidigare –
            utan vill i stället ägna lite tid åt den andra delen av dagens
            debatt, nämligen antidiskriminering.
          </note>
          <note>
            Miljöpartiet vill skapa ett mänskligt, välkomnande Sverige där
            alla kan delta på sina egna villkor. Vår övertygelse är att det
            sker med hjälp av öppenhet mot omvärlden och genom ett öppet,
            inkluderande samhälle där alla har samma möjligheter till självförverkligande.
            Det är vår gemensam ­ ma framtid som förenar oss. Precis som med
            USA och deras American dream handlar det om vår gemensamma framtid
            snarare än hudfärg, etnicitet eller religion. Vi behöver varandra.
            Alla behövs om vi ska bygga de hållbara, mänskliga och gröna samhällen
            vi vill se.
          </note>
          <note>
            Vi vill undanröja de hinder som finns för att alla ska kunna
            vara med på lika villkor i bygget av vår gemensamma framtid. Vi
            värnar rätten att vara stolt över alla identiteter och kulturer,
            även om de är olika, och vi är väldigt positiva till att den här
            regeringen tar diskrimineringsfrågorna på allvar. Redan i regeringsförklaringen
            påpekade statsministern att antisemi ­ tism, antiziganism, islamofobi
            och afrofobi inte ska ha någon plats i Sve ­ rige. Samtalet kring
            demokratins principer och alla människors lika värde måste pågå
            ständigt.
          </note>
          <note>
            Sverige ska stärka och stå upp för nationella minoriteters rättigheter,
            och grund- och gymnasieskolor ska i sitt värdegrundsarbete motverka
            rasism. Ett nationellt kunskapscentrum och resurscentrum för forskning
            om rasism ska inrättas, och regeringen kommer att sprida de lyckade
            modeller som redan i dag finns för att minska rekryteringen av
            människor till rasistiska organisationer.
          </note>
          <note>
            En annan insats som är viktig är att se till att reglerna anpassas
            även till andra familjer än kärnfamiljen. Det, mina vänner, är
            att anpassa familjepolitiken efter verkligheten.
          </note>
          <note>
            Sverige har kommit långt, och regeringen vill gå ännu längre.
            Det allra första steget när vi pratar om antidiskriminering är
            att se till att vi lagfäster rätten att inte bli diskriminerad.
            Här har vi faktiskt misslyckats. Förra året röstade de borgerliga
            partierna ihop med Sverigedemokraterna för att diskriminering
            av personer med funktionsnedsättning ska bli regel snarare än
            undantag. Trots att man lovade att otillgänglighet skulle klassas
            som diskriminering ledde undantaget för företag med mindre än
            tio anställda i realiteten till att 90 procent av till exempel
            hotell ‑ , restaurang- och kaféverksamhet inte behöver anpassas
            – även om det skulle vara enkelt och billigt. Samma sak gäller
            99 procent av kultursektorn.
          </note>
          <note>
            Det betyder att undantaget är regel. Det behöver vi ändra på,
            och det har aviserats i regeringsförklaringen. Bara för ett par
            veckor sedan talade även kultur- och demokratiministern om att
            sätta igång arbetet för att se till att tillgänglighet ska klassas
            som diskriminering och att alla människors rätt att inte bli diskriminerade
            faktiskt ska återspeglas i lag. Först när lagen är på plats kan
            vi prata om att det är dags att göra verkstad, Désirée Pethrus.
            I dag är det nämligen inte så.
          </note>
          <note>
            Herr talman! Jag ber återigen om ursäkt för att jag missbedömt
            tidsåtgången. Jag vill avsluta med att yrka bifall till förslaget
            i betänkandet.
          </note>
          <note>
            (Applåder)
          </note>
          <note type="speaker">
            Anf. 125 CHRISTINA HÖJ LARSEN (V):
          </note>
          <note>
            Herr talman! Vi jobbar inte med sjalen – vi jobbar med hjärtat.
            Så sa Sagal Barre, som läser till undersköterska och själv bär
            slöja, i går när hon fick höra att 16 av 20 kommuner i Aftonbladets
            undersökning kan tänka sig att ställa upp på olaglig diskriminering
            av kvinnor med slöja om vårdtagaren så önskar.
          </note>
          <note>
            Detta är allvarligt, och det ger en bild av hur den etniska diskrimineringen
            ser ut och fungerar i dagens Sverige. Det ger en bild av hur det
            ser ut när Sven på grund av sitt efternamn har dubbelt så stor
            sannolikhet som Mohammed att kallas till jobbintervju. Det ger
            en bild av hur det ser ut när en kvinna i romsk klädsel inte kan
            hyra en bil på Statoil.
          </note>
          <note>
            Vi är drygt 9 ½ miljon svenskar i Sverige. Vi är födda i Kiruna,
            Kigali, Karlstad och Kabul. Vi talar olika språk och har olika
            tro. Några av oss har levt här i generationer, och andra kom nyss.
            Vi delar inte alltid historia, men vi delar framtiden. Tillsammans
            är det vi som är Sverige. Insikten om att det är så Sverige ser
            ut i dag verkar dock inte ha slagit igenom.
          </note>
          <note>
            Bristande politik för nyanlända gör att många som kommer nya
            till Sverige hamnar längst ned på samhällsstegen, och med dagens
            klassklyftor innebär det dålig ekonomi och liten makt över det
            egna livet. Klassamhället gör också att det är en position som
            i stor utsträckning går i arv. De ekonomiska klyftorna skapar
            avstånd och göder rasismen. Samtidigt, herr talman, bidrar rasism
            och diskriminering till att cementera uppdelningen av människor.
            De av oss som har mörk hud eller ett namn som klingar utländskt
            löper större risk att hamna på de mest slitsamma och sämst betalda
            jobben eller i arbetslöshet. Klassamhället skiktas efter färg.
          </note>
          <note>
            En politik som inkluderar oss alla behöver därför tackla många
            helt olika typer av problem. Det innebär givetvis specifika insatser
            , som satsningar på sfi. Men utan politik för ett jämlikt samhälle
            kommer alla aldrig att få samma möjligheter. Det behövs full sysselsättning
            och trygga jobb man kan leva på, en utbyggd välfärd och utrotad
            barnfattigdom.
          </note>
          <note>
            På motsvarande sätt kan en antirasistisk politik inte nöja sig
            med upplysning och försök att sprida goda värderingar. Det är
            bra saker. Men de partier som inte tar tag i sådant som skolval,
            bostadsbrist och en allt osäkrare arbetsmarknad kommer inte att
            kunna möta segregation och rasism.
          </note>
          <note>
            Herr talman! En antirasistisk politik måste innehålla tydliga
            åtgärder mot den diskriminering som i dag drabbar till exempel
            dem av oss som bär slöja eller kippa, dem av oss som är afrosvenskar
            eller dem av oss som bär romsk klädsel.
          </note>
          <note>
            Vänsterpartiet anser att mycket mer behöver göras för att motverka
            diskriminering på alla områden i samhället. Vi föreslår därför
            att det ska finnas minst en antidiskrimineringsbyrå i varje län
            med de befogenheter och den kompetens som krävs för att driva
            diskrimineringsärenden, det vill säga att minst en kvalificerad
            jurist är anställd på varje byrå.
          </note>
          <note>
            Arbetsgivare med fler än tio anställda ska dessutom omfattas
            av skyldigheten att upprätta likabehandlings- och mångfaldsplaner
            gällande samtliga diskrimineringsgrunder.
          </note>
          <note>
            För att bryta diskriminering vid rekrytering och skapa en arbetsmarknad
            som inkluderar alla oavsett etnicitet behöver staten som arbetsgivare
            gå före. Vi föreslår därför att DO uppdras att utveckla verktyg
            för kritiska analyser av rekrytering och att de tillämpas på de
            tio största myndigheterna.
          </note>
          <note>
            Dessutom bör det införas ett förbud mot instruktion att diskriminera,
            samtidigt som skadestånden i diskrimineringsmål höjs och den diskriminerade
            får rätt till skadestånd. Det ska kosta att diskriminera. Därför
            yrkar jag bifall till Vänsterpartiets reservation 12.
          </note>
          <note>
            Herr talman! Låt mig säga några ord om så den så kallade svenskfientligheten.
            Det är ett väldigt intressant begrepp. Vad betyder det egentligen
            när SD pratar om svenskfientlighet?
          </note>
          <note>
            Är det inte just fientlighet mot svenskar när Björn Söder säger
            att några av oss som levt här i generationer – samer, judar och
            romer – inte är svenskar? Är det inte just fientlighet mot en
            svensk när Mattias Karlsson tar sig rätten att tycka att Zlatan,
            född och uppvuxen i Malmö, inte platsar som svensk för att han
            rör sig på ett ”osvenskt” sätt? Är det inte just fientlighet mot
            en svensk när Björn Söder tycker att Loreen, född i Åkersberga
            och uppvuxen i Västerås, inte är tillräckligt svensk för att företräda
            Sverige?
          </note>
          <note>
            Men, nej, det är inte denna typ av svenskfientlighet som SD vill
            bekämpa. Den sortens splittring är själva kärnan i deras politik.
            SD:s så kallade svenskfientlighet är i själva verket ett begrepp
            som kan töjas och sträckas som ett tuggummi för det ändamål man
            har.
          </note>
          <note>
            Tittar vi på vilka som SD stämplat som just svenskfientliga ser
            vi att listan blir oändligt lång. Det är företrädare för precis
            alla politiska partier härinne utom SD. Det är Fredrik Reinfeldt,
            Anders Borg, Mona Sahlin, Maria Ferm, Erik Ullenhag, Annie Lööf
            – och jag såklart. Men det är också många andra människor som
            tar sig rätten att delta i samhällsdebatten: Alexandra Pascalidou,
            Özz Nûjen och Katarina Mazetti.
          </note>
          <note>
            Ordet ” svenskfientlig ” används alltså av SD:s företrädare om
            alla oss antirasister, feminister och hbtq-aktivister som inte
            håller med dem. Räknar man bort alla oss, så där 87 procent, som
            svenskfientliga är det en väldigt liten svenskhet SD företräder.
          </note>
          <note>
            Herr talman! Nästa intressanta fråga är vad SD ska göra med alla
            oss svenskfientliga? Jimmie Åkesson har sagt att ”också många
            svenskar skulle behöva utsättas för assimileringspolitik”.
          </note>
          <note>
            Här blir det riktigt spännande. Hur många av oss är det den lilla
            eliten i SD dömer ut som så osvenska att vi behöver assimileras
            och ”utsättas för assimileringspolitik”? Och vad innebär denna
            assimilering? Vilka av mina minnen, åsikter, traditioner och identiteter
            är det som ska assimileras bort?
          </note>
          <note>
            Hur kommer den organiserade assimileringen för oss 87 procent
            se ut? Kommer det att hållas kvällskurser? Eller tänker man sig
            mer någon typ av läger? Vilken svenskhet är det vi ska lära oss?
          </note>
          <note>
            Herr talman! Jag hoppas att vi aldrig kommer att få uppleva det
            verkliga svaret på den frågan.
          </note>
          <note>
            (Applåder)
          </note>
          <note type="speaker">
            Anf. 126 PAULA BIELER (SD) replik:
          </note>
          <note>
            Herr talman! Gällande slutet på anförandet kan jag säga att man
            förutsätter att politiken utformas så som man är van att utforma
            den själv.
          </note>
          <note>
            Det vore en god idé att läsa vad det är som faktiskt står i våra
            program och motioner. Det vore också en god idé att se till att
            man kan definiera svenskhet på flera olika sätt. Vi är väldigt
            tydliga med att svenska medborgare givetvis ska ha samma rättigheter,
            skyldigheter och möjligheter och behandlas lika och skyddas i
            samma utsträckning av staten.
          </note>
          <note>
            När vi talar om svenskfientlighet handlar det om att precis som
            andra etniska grupper kan utsättas för diskriminering på grund
            av sin etnicitet kan även de som anser sig ha, upplevs ha eller
            uppfattas ha en svensk etnicitet diskrimineras just på grund av
            detta. En blond hårfärg kan leda till sämre behandling likaväl
            som en mörkare hårfärg kan göra det i andra fall.
          </note>
          <note>
            Det handlar helt enkelt om att erkänna att främlingsfientlighet,
            döman ­ de av andra individer baserat på vad de har för härkomst,
            kan slå åt alla håll.
          </note>
          <note>
            Assimileringspolitiken kommer vi nog in på när vi har integrationsdebatten
            senare. Men givetvis handlar det inte om aktiva åtgärder för att
            tvinga någon att tycka eller tänka på ett visst sätt, allra minst
            hur vi som politiker definierar saker och ting.
          </note>
          <note>
            Däremot har vi en syn på att assimilering är en naturlig process.
            Givet rätt förutsättningar kommer vi att växa in i det samhälle
            vi har omkring oss. Det ser vi hela tiden. Man anpassar sig till
            sitt samhälle.
          </note>
          <note>
            Skillnaden mellan assimileringspolitik och integrationspolitik
            är helt enkelt att vi väljer att jobba för ett samhälle där vi
            alla ses som del av samma grupp och samhälle i stället för att
            definiera oss efter härkomst och ge olika förutsättningar och
            olika bidrag baserat på det.
          </note>
          <note type="speaker">
            Anf. 127 CHRISTINA HÖJ LARSEN (V) replik:
          </note>
          <note>
            Herr talman! I motionen för Paula Bieler och SD resonemang om
            svenskfientlighet. Men när vi ser hur sverigedemokrater använder
            ordet vardagligt handlar det om något helt annat.
          </note>
          <note>
            Jag står här fast förvissad om att när jag kommer upp till min
            mejlbox kommer det att finnas en hel del mejl som precis som vanligt
            berättar för mig att jag är svenskfientlig för att jag inte håller
            med er i er rasism, i er antifeminism och i er hbtq-fientlighet.
          </note>
          <note>
            De kommer också att upplysa mig om de två favoritmetoder för
            assimilering som ofta anges i dessa brev. Den ena är att kalla
            mig för en stor mängd könsord. Den andra festliga metoden handlar
            om att hoppas att jag kommer att utsättas för våldtäkt. Det är
            de två föredragna assimileringsmetoderna.
          </note>
          <note>
            Men saken är den att ni i SD använder svenskfientlighet som ett
            begrepp mot era meningsmotståndare. Samtidigt vill ni att vi ska
            kunna använda det som ett vettigt begrepp när det gäller diskriminering.
            Det går inte ihop.
          </note>
          <note type="speaker">
            Anf. 128 PAULA BIELER (SD) replik:
          </note>
          <note>
            Herr talman! När jag står i den här kammaren anklagar jag inte
            mina motdebattörer för att stå för vad personer och anonyma näthatare
            skriver i deras namn. Jag anklagar inte Vänsterpartiet för att
            stå för våldsaktioner där sympatisörer har misshandlat såväl våra
            som borgerliga representanter och även hotat Ung vänster när det
            var bara tjejer där.
          </note>
          <note>
            Det står väl definierat vad vi menar och vad vi motionerar om.
            Det handlar om att erkänna att främlingsfientlighet kan drabba
            såväl den som har etnisk svensk bakgrund som den som har annan
            bakgrund och om att inte blunda för den sortens främlingsfientlighet
            och hat.
          </note>
          <note>
            Som information kan jag meddela att även jag kallas svenskfientlig.
            Även jag får hatbrev hem. Även våra företrädare få möta det ofantliga
            näthat som finns där ute. Våga inte klistra det på mitt parti
            eller mina kolleger!
          </note>
          <note type="speaker">
            Anf. 129 CHRISTINA HÖJ LARSEN (V) replik:
          </note>
          <note>
            Herr talman! Jag beklagar att även Paula Bieler utsätts för näthat.
            Det menar jag ärligt.
          </note>
          <note>
            Men låt oss återkomma till det vi pratar om. Jimmie Åkesson kallade
            till exempel den tidigare statsministern Reinfeldt för svenskfientlig.
            Om era politiska företrädare konsekvent kallar alla oss för svenskfientliga
            är det, som sagt, ungefär 87 procent av Sveriges befolkning.
          </note>
          <note>
            Samtidigt säger Åkesson att många av oss skulle behöva utsättas
            för assimileringspolitik. Jag hade ett par frågor som gällde detta.
            Vad betyder det? Vad innebär det att vi ska utsättas för assimileringspolitik?
            Jag är väldigt nyfiken på de konkreta förslagen om detta.
          </note>
          <note>
            Det kommer att bli en mycket intressant debatt. Att man säger
            att den stora majoriteten av svenskarna, med olika historia och
            ol ika bakgrund, är svenskfientlig är riktigt, riktigt svårsmält.
          </note>
          <note>
            (Applåder)
          </note>
          <note type="speaker">
            Anf. 130 EVA-LENA JANSSON (S):
          </note>
          <note>
            Herr talman! Jag ska tala en hel del om diskriminering, som det
            står om i betänkandet, men jag tänkte också ställa några frågor
            med anledning av Lars Püss, Annika Qarlssons och Paula Bielers
            uttalanden om kvotering. Jag tänkte fråga om de inte står bakom
            FN:s kvinnokonvention, artikel 4. De får gärna svara på det, för
            det är frågor man har motsatt sig.
          </note>
          <note>
            Herr talman! Att skyddas mot diskriminering är en mänsklig rättighet
            och inte en förhandlingsbar förmån. Enligt FN:s allmänna förklaring
            om de mänskliga rättigheterna är alla människor fria och lika
            i värde och rättigheter. Vi anser att det är självklart att det
            ska bedrivas ett kontinuerligt arbete med att förebygga diskriminering
            i alla dess former.
          </note>
          <note>
            Det skydd mot diskriminering som diskrimineringslagen föreskriver
            och Diskrimineringsombudsmannens tillsyn över bland annat arbetsgivare
            är viktiga verktyg i arbetet för att förebygga och förhindra diskriminering.
          </note>
          <note>
            Diskrimineringsombudsmannen informerade vid arbetsmarknadsutskottets
            sammanträde den 12 februari om den granskning av små arbetsgivare
            som man genomförde 2013. Resultatet visar att arbetet med aktiva
            åtgärder i princip var obefintligt bland de arbetsgivare som granskningen
            omfattade. Detta är oacceptabelt, och vi anser att ett fortsatt
            och intensifierat arbete med aktiva åtgärder är nödvändigt för
            att komma till rätta med den diskriminering som förekommer. Att
            den förekommer vet vi.
          </note>
          <note>
            Ytterligare exempel på betydelsefulla åtgärder är de antidiskrimineringsstrategier
            med sikte på att motverka diskriminering som ett antal statliga
            myndigheter arbetar med sedan några år tillbaka. Lokala aktörer,
            exempelvis antidiskrimineringsbyråer, som Christina Höj Larsen
            nämnde, spelar en viktig roll när det gäller att uppmärksamma
            och synliggöra olika former av diskriminering.
          </note>
          <note>
            Diskriminering tar sig olika uttryck. Delaktighet i samhällslivet
            för personer med funktionsnedsättning är en grundläggande mänsklig
            rättighet. Ändå ser vi att detta inte riktigt fungerar i praktiken.
          </note>
          <note>
            Tillgänglighet för personer med funktionsnedsättning är en förutsätt
            ­ ning för att uppnå delaktighet och jämlikhet i samhället. Ett
            sådant synsätt är i linje med vad som kommer till uttryck i flera
            internationella konven ­ tioner som Sverige har tillträtt.
          </note>
          <note>
            Diskriminering förekommer dessvärre fortfarande inom olika samhällsområden,
            och arbetet med att skapa bättre förutsättningar för dem som utsatts
            för diskriminering att ta till vara sina rättigheter behöver därför
            fortsätta. Det finns ett behov av att ytterligare stärka den diskrimineringslagstiftning
            vi har för att nå målet om ett samhälle fritt från diskriminering.
          </note>
          <note>
            Flera har nämnt den lagändring om bristande tillgänglighet som
            började gälla den 1 januari i år. Désirée Pethrus var nöjd med
            den. Men det är svårt att vara nöjd med en lagstiftning som är
            omgärdad av så många undantag. Vi fick en föredragning om att
            ca 92 procent av alla företag var undantagna. Diskrimineringsombudsmannen
            har påpekat detta.
          </note>
          <note>
            Vi välkomnar därför regeringens avsikt att utreda hur diskrimineringslagens
            skydd mot bristande tillgänglighet kan stärkas ytterligare.
          </note>
          <note>
            Herr talman! Det är viktigt att främja ett långsiktigt hållbart
            arbetsliv så att människor som kan arbeta får möjlighet att göra
            det efter sina egna förutsättningar. Människor ska kunna vistas
            i en god arbetsmiljö med arbetsvillkor som möjliggör detta.
          </note>
          <note>
            I insatserna för att förbättra arbetsmiljön ingår åtgärder för
            att förhindra att arbetstagare utsätts för diskriminering och
            kränkningar. Genom införandet av diskrimineringslagen har Sverige
            en lagstiftning som är en nödvändig förutsättning för att uppnå
            målet om ett arbetsliv fritt från diskriminering.
          </note>
          <note>
            Tidigare nämndes bristen på tillgänglighet. Jag tänker på de
            personer jag träffat som beskriver hur de har både kompetens och
            kunskap och skulle kunna ta ett arbete om det fanns en hiss på
            arbetsplatsen, om den där dörrposten inte var så smal att de inte
            kommer in med sin rullstol eller om det fanns talsyntes och så
            vidare. Det är personer som har kompetens.
          </note>
          <note>
            En del av oss har en funktionsnedsättning. Jag står här med glasögon,
            andra har problem att röra sig. Men vi har kompetens och kunskaper.
            Jag tycker att det är en brist i vårt samhälle att inte ta till
            vara dem. Di skriminering är oacceptabelt. M an tar inte vara
            på allt värde man skulle kunna omsätta.
          </note>
          <note>
            Skyddet mot åldersdiskriminering är ett uttryck för ett samhälle
            som slår vakt om alla människors lika värde och som ger alla människor
            möjlighet att utvecklas.
          </note>
          <note>
            Nyligen såg vi hur en man som sökt jobb på Migrationsverket inte
            fick komma på anställningsintervju därför att han var för gammal.
            Han var 52 år. Migrationsverket tog ingen som var äldre än 36
            år. Nu har det skett en förlikning där Migrationsverket erkänt
            att man har diskriminerat, men detta är förfärligt.
          </note>
          <note>
            Här pratar vi om att det är viktigt att ha ett arbetsliv där
            människor ska kunna finnas och arbeta ända fram till pensionen
            och använda de kunskaper och kompetenser de har fått under sitt
            liv, och så diskriminerar man på det här sättet. Det är inte tillständigt.
          </note>
          <note>
            Vi tycker att Sverige ska vara ett tolerant och humant samhälle
            som präglas av respekt för individens mänskliga fri- och rättigheter.
            Arbetet för att förebygga och motverka främlingsfientlighet och
            rasism behöver intensifieras. Det ökade engagemanget i Sverige
            mot främlingsfientligheten behöver tas till vara.
          </note>
          <note>
            Herr talman! Det finns några förslag som vi tycker är lite märkliga.
            Utskottet har föreslagit avslag på bland annat en motion från
            Sverigedemokraterna. Jag ska ägna mig lite åt den, för jag tycker
            att det är viktigt att peka på att arbetsmarknadsåtgärder utgår
            från den faktiska situationen på arbetsmarknaden, där vissa grupper
            är i behov av specifikt stöd.
          </note>
          <note>
            Sverigedemokraterna tar i sin motion upp att ett instegsjobb
            innebär en nackdel genom svenskar inte kommer i fråga för dem.
            Instegsjobb innebär en subventionerad anställning som ska vara
            kopplad till svenska för invandrare, med avsikt att kombinera
            teori med praktisk språkträning.
          </note>
          <note>
            Jag undrar faktiskt hur Sverigedemokraterna har tänkt. Har man
            tänkt att personer med svenska som modersmål ska läsa sfi och
            teori och ha ett instegsjobb? Det är ju i praktiken detta man
            säger med motionen.
          </note>
          <note>
            Det finns olika subventionerade anställningsformer som är kopplade
            till ålder, längden på arbetslösheten eller nedsatt arbetsförmåga.
            Förespråkar då Sverigedemokraterna att personer som har full arbetsförmåga
            ska ha en lönebidragsanställning? Det måste man kunna svara på
            om man tycker att vissa typer av arbetsmarknadspolitiska åtgärder
            är diskriminering.
          </note>
          <note>
            Det finns anställningsstöd som innebär att en arbetsgivare får
            85 procent av den totala lönekostnaden via Arbetsförmedlingen.
            Åtgärden är inte kopplad till sfi.
          </note>
          <note>
            Visst finns det olika arbetsmarknadspolitiska åtgärder, men de
            bygger på de faktiska förutsättningarna för den enskilda individen,
            ålder, arbetslöshet och arbetsförmåga. Det är inget konstigt med
            det.
          </note>
          <note>
            Med detta undrar jag om jag kanske får några svar från SD, Moderaterna
            och Centerpartiet. Centerpartiets representant har visst gått,
            så det blir väl inga svar därifrån.
          </note>
          <note>
            (Applåder)
          </note>
          <note type="speaker">
            Anf. 131 PAULA BIELER (SD) replik:
          </note>
          <note>
            Herr talman! Jag kan börja med FN:s kvinnokonvention, artikel
            4. Tack och lov är den utformad så att man kan använda tillfälliga
            åtgärder som kvotering. Personligen tror jag inte att det är en
            bra idé. Personligen föredrar jag att arbeta med faktiska värderingsförändringar
            i stället för att bara ytligt sitta och räkna hur många kvinnor
            respektive män som befinner sig på en viss plats. Jag brukar ibland
            säga att jag kämpar hellre 200 procent själv här och nu i dag
            för att bevisa att kvinnor är kapabla om det innebär att min eventuella
            framtida dotter slipper bevisa något – hellre det än att vi befäster
            bilden av att kvinnor inte kan ta sig någonstans om de inte får
            hjälp.
          </note>
          <note>
            När det gäller instegsjobb och lönesubventioner är vi egentligen
            ganska tydliga. Det är en alldeles för grov indelning att säga
            att man ska ha rätt till vissa bidrag men inte till andra bara
            för att man är nyanländ i Sverige. Självfallet är det i vissa
            fall motiverat med stöd för dem som befinner sig långt från arbetsmarknaden,
            men att göra en grov indelning utifrån vem som är född i Sverige
            eller inte ökar bara motsättningarna mellan dessa grupper. Det
            ökar och befäster synen att man som invandrare har det svårare
            och alltid kommer att behöva mer hjälp. Vi vet att det finns många
            fler faktorer. Det handlar om utbildningsnivå, var man kommer
            in, hur länge man har varit utanför arbetsmarknaden och så vidare.
          </note>
          <note>
            När det gäller instegsjobb föreslår vi faktiskt inte att de ska
            finnas för svenskfödda också, utan vi föreslår att de ska bort,
            just för att det bara är vissa begränsade grupper som kan få denna
            ersättning, och det ökar splittringen i samhället.
          </note>
          <note type="speaker">
            Anf. 132 EVA-LENA JANSSON (S) replik:
          </note>
          <note>
            Herr talman! En arbetsmarknadspolitisk åtgärd som försöker bidra
            till att människor som i dag har begränsad förmåga att tala, läsa
            och skriva svenska får den förmågan och utvecklar den i kombination
            med teori och praktik tycker jag är bra. Jag förstår inte varför
            Paula Bieler motsätter sig det. Vill man inte att människor som
            kommer till Sverige ska få detta? Alla kan inte tala svenska när
            de kommer hit. Det tror jag att vi vet. Jag förstår inte riktigt
            detta.
          </note>
          <note>
            Jag har också förstått att ni inte är för kvotering. Merparten
            av oss som sitter här i riksdagen är kvoterade. Vi har bestämt
            oss för att alla 349 inte ska komma från Stockholm. Vi tycker
            att det är utmärkt att några kommer från Kristianstad, några från
            Härnösand och några från Örebro. Det tycker vi är bra. Vi tycker
            att det är bra att vi representerar hela Sverige, för vi tror
            inte att det blir bra med bara 349 örebroare även om vi kan vara
            ganska bra ändå. I det avseendet är vi kvoterade.
          </note>
          <note>
            Vi socialdemokrater införde tidigt, för 20 år sedan, varannan
            damernas. Vi konstaterar att det alltid finns kompetenta kvinnor
            och män till platserna. Men vi kan också konstatera att män har
            varit kvoterade hela tiden. Man väljer nya män till samma uppdrag,
            och männen väljer varandra. Därför tycker vi att den här typen
            av kvotering är viktig för jämställdheten, till exempel inom föräldraförsäkringen.
          </note>
          <note>
            Det är inget konstigt att vi driver de frågorna. Jag förstår
            inte varför Paula Bieler är nöjd med att det är 75 procent män
            som företräder hennes partis åsikter i riksdagen. Men det kan
            vara så.
          </note>
          <note type="speaker">
            Anf. 133 PAULA BIELER (SD) replik:
          </note>
          <note>
            Herr talman! Vem har sagt att jag är nöjd med det? Jag tycker
            att Jimmie Åkesson gav ett föredömligt kort svar när han fick
            frågan i kamma ­ ren förra eller förrförra året: ett kort nej.
            Självfallet skulle jag önska att vi lyckades nå ut till kvinnor
            i samma utsträckning som vi når ut till män, eftersom jag är övertygad
            om att vår politik är precis lika bra för kvinnor som för män.
            Någonstans har vi därmed uppenbart misslyckats i vår kom ­ munikation.
          </note>
          <note>
            Gällande kvotering och jämförelsen med riksdagens sammansättning
            vill jag framhålla att vi har en rikslista i vårt parti. Precis
            lika glad som jag är över att inte vara inkvoterad för att jag
            är kvinna är jag över att inte vara inkvoterad för att jag bor
            i en viss ända av landet. Vi har byggt ett lag där vi har kompetens
            och generella sammansättningar. Och se, vi har faktiskt en överrepresentation
            av kvinnor sett till vår medlemskår, och vi kommer från hela landet,
            alldeles utan regler som definierar oss efter vårt kön eller efter
            var vi bor. Snarare handlar det om vad vi bidrar med i gruppen.
          </note>
          <note>
            Det är detta som skiljer oss. Jag vill inte bli sedd som mitt
            kön. Jag vill bli sedd som min kompetens. Därför ser jag det som
            en personlig förolämpning varenda gång någon säger att jag ska
            ha förtur bara för att jag är kvinna eller att min dotter ska
            ha det bara för att hon är kvinna. Om min son skulle sorteras
            bort bara för att han är man skulle det också vara en förolämpning.
            Därför vänder jag mig mot kvotering. Så enkelt är det.
          </note>
          <note type="speaker">
            Anf. 134 EVA-LENA JANSSON (S) replik:
          </note>
          <note>
            Herr talman! Jag blir förolämpad varje dag när kompetenta kvinnor
            blir bortkvoterade för att män har valt män. Det är ju detta vi
            kan se i dag. Vi kan se hur kompetenta kvinnor konsekvent väljs
            bort till förmån för män.
          </note>
          <note>
            För mig handlar detta om att det finns lika många kompetenta
            kvinnor som män, men i dag ser vi att en maktstruktur – det patriarkala
            samhälle som vi har haft – fortsätter att dominera. Det tar sig
            uttryck på olika sätt. Vi ser att pengarna följer männen i stegen.
            Vi kan se att det är fler män som finns där.
          </note>
          <note>
            Det syns också i alla de partier vi har i riksdagen nu. Ni har
            en man som är partiordförande. Ni har en vice partiordförande
            som blir föregången av en annan man, och nu har ni valt en man
            som partisekreterare efter en annan man. Det är möjligt att ni
            inte har kompetenta kvinnor för de uppdragen i ert parti, men
            jag försöker beskriva att det finns en struktur. Den strukturen
            förhindrar att kvinnor kommer fram.
          </note>
          <note>
            Lika många kompetenta kvinnor som män – då blir det ett bättre
            samhälle, och politiken blir också bättre!
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 11 mars.)
          </note>
          <note>
            § 12 Justitieombudsmännens ämbetsberättelse
          </note>
          <note>
            Konstitutionsutskottets betänkande 2014/15:KU11
          </note>
          <note>
            Justitieombudsmännens ämbetsberättelse (redog. 2014/15:JO1)
          </note>
          <note>
            föredrogs.
          </note>
          <note type="speaker">
            Anf. 135 EMILIA TÖYRÄ (S):
          </note>
          <note>
            Herr talman! Detta är första gången jag står i kammaren för att
            debattera justitieombudsmännens ämbetsberättelse. Det är något
            som ledamöterna i konstitutionsutskottet gör en gång per år. Jag
            tänkte börja mitt anförande med lite statistik ur ämbetsberättelsen.
          </note>
          <note>
            Ämbetsberättelsen gäller tiden från den 1 juli 2013 till den
            30 juni 2014. 7 312 ärenden har nyregistrerats, vilket är en ökning
            med 215 jäm ­ fört med föregående år. Av dessa är klagomålen 7
            110. Också de har ökat, närmare bestämt med 238 stycken eller
            lite drygt 3 procent. Att klagomåls ­ ärendena ökar leder till
            att inspektionerna och de övriga granskningarna på JO:s initiativ
            minskar och därmed ligger på en lägre nivå än vad JO anser vara
            önskvärt.
          </note>
          <note>
            Bland annat inom socialtjänstområdet hittar vi en ökning av klagomål.
            Speciellt gäller detta barnärenden. Där har det ökat från 560
            föregående år till nu 615 stycken. Barnärenden kan till exempel
            vara frågor om tillämpningen av LVU, lagen om vård av unga.
          </note>
          <note>
            Det här är någonting som jag finner anmärkningsvärt. Att redan
            i unga år uppleva att en blir illa behandlad av myndigheter leder
            lätt till en misstro till samhället och en vilja att söka sig
            till samhällets ytterkanter, med allt vad det kan innebära.
          </note>
          <note>
            Justitieombudsmännen ser dock att många av klagomålen inte lämpar
            sig för deras granskning. Alltså leder de inte till någon åtgärd.
            Det i sig är också beklagligt. Det resulterar ofta i en besvikelse
            även över JO:s arbete, och det är någonting som handläggare och
            byråchefer får lägga ned mycket tid på att hantera.
          </note>
          <note>
            Om man upplever att man har blivit dåligt behandlad av myndigheter
            och anmäler det till JO och där inte får det prövat leder det
            nog lätt till att man inte litar på vårt samhälle.
          </note>
          <note>
            Herr talman! JO:s ämbetsberättelse är en viktig skrift som vi
            alla skulle behöva bläddra i med jämna mellanrum för att ta del
            av de orättvisor och den ojämlikhet som finns i vårt land. Det
            handlar om att se var vi har brister i rättssäkerheten, att se
            hur myndigheter hanterar de frågor som ålagts dem och att förstå
            vad som händer när människor av olika anledningar kommer i kläm.
          </note>
          <note>
            En fråga som allt oftare förekommer gäller mycket långa handläggningstider
            i ärenden om handlingsutlämnande. Det har blivit allt vanligare
            att en och samma person begär att få ta del av omfattande handlingar
            av myndigheter samtidigt som myndigheterna ska bedriva sin ordinarie
            verksamhet. Vi från konstitutionsutskottet ser att en utredning
            i frågan är viktig. Regeringen får i uppdrag att se över problematiken
            samtidigt som den ska ta hänsyn till offentlighetsprincipen.
          </note>
          <note>
            Någonting annat som särskilt nämns i ämbetsberättelsen är problemet
            med långa häktningstider som ofta kombineras med restriktioner.
            JO anser att lagstiftaren bör se över vad som kan göras i det
            fallet. Där har justitie ­ utskottet fått möjlighet att yttra
            sig. De anser att det inte finns någon anledning att göra någonting
            just nu, eftersom Justitiedepartementet bevakar frågan och Åklagarmyndigheten
            arbetar med att se över hur häktningstider kan förkortas och även
            hur restriktioner används.
          </note>
          <note>
            Ett första utkast till nya riktlinjer har redan tagits fram.
            Där framgår det att restriktioner – restriktioner kan till exempel
            vara inskränkningar i rätten till mänsklig samvaro, besöksmottagning
            eller möjligheten att ta emot post – ska prövas var för sig och
            också ställas i relation till vilket brott som har begåtts och
            hur viktigt det är att brottsutredningen inte påverkas.
          </note>
          <note>
            På det här området har Sverige fått allvarlig kritik från FN
            och Europarådet. Det är åtminstone för mig en alarmerande signal
            om att vi brister när det gäller mänskliga rättigheter i Sverige
            2014. Det är glädjande att det nu tas initiativ för att se över
            problemet.
          </note>
          <note>
            Konstitutionsutskottet har som förslag att riksdagen dels tillkännager
            för regeringen vad som anförs i betänkandet om behovet av utredning
            i fråga om mycket frekventa och omfattande framställningar om
            att få ta del av allmänna handlingar, dels lägger redogörelsen
            Justitieombudsmännens ämbetsberättelse till handlingarna. Jag
            vill yrka bifall till utskottets förslag.
          </note>
          <note>
            (Applåder)
          </note>
          <note type="speaker">
            Anf. 136 MARIA ABRAHAMSSON (M):
          </note>
          <note>
            Herr talman! I KU11 behandlas JO:s ämbetsberättelse för perioden
            från den 1 juli 2013 till den 30 juni 2014.
          </note>
          <note>
            Flera av de områden som justitieombudsmännen tar upp är sådana
            som är föremål för utredningar eller andra åtgärder. Vad gäller
            dessa redan omhändertagna frågor anser utskottet att riksdagen
            inte behöver ta ytterligare initiativ utan bör invänta förslagen
            från de olika utredningar som redan pågår.
          </note>
          <note>
            Men domstolsfrågor är av särskild vikt för KU. De ligger också
            mig varmt om hjärtat. De rör ju själva kärnan i hur rättsstaten
            fungerar och hur rättsstaten ska fungera. Jag vill därför nämna
            några ord om just JO:s granskning av domstolarna.
          </note>
          <note>
            I ett fall riktar JO allvarlig kritik mot lagmannen i Kalmar
            tingsrätt för att han med alltför stor iver har hjälpt en part
            att överklaga. JO anser att lagmannen har gått långt över gränsen
            för vad som ryms inom grundlagens krav på saklighet och opartiskhet.
          </note>
          <note>
            Det säger sig självt att en sådan omdömeslöshet riskerar att
            skada allmänhetens förtroende för den dömande verksamheten, och
            då inte bara i Kalmar tingsrätt utan i Domstolssverige i stort.
          </note>
          <note>
            Ett annat fall som JO tar upp gäller nämndemannen som använde
            sin mobiltelefon under pågående rättegång. Nämndemannens uppmärksamhet
            bör i stället vara riktad mot förhandlingen, konstaterade JO och
            påpekade att den som är inblandad i en rättegång kan bli illa
            berörd om en domare använder sin mobiltelefon under förhandlingen.
          </note>
          <note>
            Ja, det kan man tycka är självklart. Och visst är det märkligt
            att JO alls ska behöva påpeka en sådan sak.
          </note>
          <note>
            I ett annat ärende var det en part i ett familjemål som var tvungen
            att byta ombud kort tid före själva domstolsförhandlingen eftersom
            hennes ursprungliga advokat var upptagen den dag förhandlingen
            skulle hållas. Domstolen avslog hennes begäran om en ny förhandlingsdag.
            JO anmärker och säger att detta är en dålig attityd mot människor
            som har med domstolen att göra och kritiserar domaren för att
            inte tillräckligt ha tagit hänsyn till kvinnans intresse av att
            faktiskt få det ombud som hon själv valt.
          </note>
          <note>
            Det här är tre fall som exemplifierar vad som kan gå allvarligt
            snett i våra domstolar. Man kan faktiskt fråga sig om inte riksdagen
            borde agera på något aktivt sätt. Jag har funderat mycket på det.
            Men JO är liksom nöjd med att påpeka kritiken. Man menar att det
            är enstaka fall men att kritiken svider ordentligt i skinnet på
            dem som kritiseras och inskärper allvar och uppmanar till eftertanke
            hos, i det här fallet, domarkåren generellt.
          </note>
          <note>
            Herr talman! Det är förvisso en annan debatt, men möjligen kan
            det finnas skäl att börja fundera på behovet av en noggrannare
            domarrekrytering, menar jag.
          </note>
          <note>
            Nåväl, den normala hanteringen av JO:s ämbetsberättelser är att
            KU noterar den kritik som JO framför, nöjer sig med detta och
            föreslår att riksdagen lägger redogörelsen till handlingarna.
            Sedan litar man, som sagt, på att JO:s kritik träffar rätt måltavla,
            sjunker in och hörsammas av berörda myndighetspersoner och beslutsfattare.
          </note>
          <note>
            Men som föregående talare framhöll i sitt anförande gör KU i
            år lite annorlunda. Utskottet har i enighet kommit fram till att
            i ett avseende ta hand om JO:s kritik på ett mer aktivt sätt.
            I ett fall landar därför KU:s genomgång av ämbetsberättelsen i
            ett tillkännagivande till regeringen.
          </note>
          <note>
            Bakgrunden är att JO särskilt lyfter frågan om behovet av att
            komma till rätta med de problem som uppstår när kommuners och
            myndigheters personal blir utsatta för just enskilda personers
            frekventa och omfattande framställningar om att få ta del av allmänna
            handlingar. I klartext: Vad gör man när det dyker upp en rättshaverist
            på exempelvis kommunkontoret och orsakar rena arbetsmiljöproblem
            för de anställda? JO efterlyser här en möjlighet att avslå framställningar
            i syfte att trakassera myndighetspersonal, det vill säga en möjlighet
            att säga nej när offentlighetsprincipen missbrukas.
          </note>
          <note>
            När JO i november muntligen redovisade sin ämbetsberättelse för
            KU hänvisade JO till en motion som jag har skrivit, herr talman,
            i samma ämne och med samma syfte: att kunna säga nej till uppenbart
            missbruk av offentlighetsprincipen, detta för att inte riskera
            att respekten för den offentlighetsprincip som vi alla värnar
            undergrävs.
          </note>
          <note>
            Med risk för att framhäva mig själv, herr talman, vill jag ändå
            göra kammaren uppmärksam på min motion , som nämns i KU:s betänkande
            , som vi behand lar här i kväll. KU bifaller så klart inte min
            motion, men utskottet landar ändå i ett tillkännagivande om att
            regeringen ska utreda frågan om en möjlighet att komma till rätta
            med det här missbruket.
          </note>
          <note>
            JO uppmärksammar också frågan om det angelägna i att komma till
            rätta med Sveriges långa häktningstider , som vi har hört om här
            tidigare. Dessa häktningstider är som sagt var inte sällan kombinerade
            med isolering från omvärlden, i princip helt och hållet, i form
            av restriktioner.
          </note>
          <note>
            KU har låtit justitieutskottet yttra sig, och Riksåklagaren har
            nyligen aviserat nya riktlinjer som ska träda i kraft redan den
            1 april, bland annat i avseende att korta häktningstiderna. Sedan
            gäller det förstås för oss i KU att följa upp de nya riktlinjerna
            , och vi hoppas att vi slipper se fortsatt kritik inte bara från
            JO utan också från FN och Europarådet.
          </note>
          <note>
            Herr talman! Det var ungefär så mycket som jag tänkte berätta
            om KU11 i kväll. Jag yrkar bifall till utskottets förslag i betänkandet.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 11 mars.)
          </note>
          <note>
            § 13 Bordläggning
          </note>
          <note>
            Följande dokument anmäldes och bordlades:
          </note>
          <note>
            Proposition
          </note>
          <note>
            2014/15:60 Genomförande av Seveso III-direktivet
          </note>
          <note>
            § 14 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 4 mars
          </note>
          <note>
            2014/15:343 Snus och varumärken
          </note>
          <note>
            av Maria Malmer Stenergard (M)
          </note>
          <note>
            till statsrådet Gabriel Wikström (S)
          </note>
          <note>
            2014/15:344 Försvarets användning av brandskum med giftiga kemikalier
          </note>
          <note>
            av Lena Ek (C)
          </note>
          <note>
            till försvarsminister Peter Hultqvist (S)
          </note>
          <note>
            2014/15:345 Avvecklingen av överskottsmålet
          </note>
          <note>
            av Fredrik Schulte (M)
          </note>
          <note>
            till finansminister Magdalena Andersson (S)
          </note>
          <note>
            § 15 Anmälan om fråga för skriftligt svar
          </note>
          <note>
            Följande fråga för skriftligt svar hade framställts:
          </note>
          <note>
            den 4 mars
          </note>
          <note>
            2014/15:272 Jämställt deltagande i Arbetsförmedlingens program
          </note>
          <note>
            av Roger Haddad (FP)
          </note>
          <note>
            till arbetsmarknadsminister Ylva Johansson (S)
          </note>
          <note>
            § 16 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 4 mars
          </note>
          <note>
            2014/15:226 Moms vid second hand-försäljning
          </note>
          <note>
            av Mattias Ottosson (S)
          </note>
          <note>
            till finansminister Magdalena Andersson (S)
          </note>
          <note>
            2014/15:245 Straffskärpning vid hatbrott
          </note>
          <note>
            av Roger Haddad (FP)
          </note>
          <note>
            till justitie- och migrationsminister Morgan Johansson (S)
          </note>
          <note>
            2014/15:244 Användning av polisresurser
          </note>
          <note>
            av Beatrice Ask (M)
          </note>
          <note>
            till statsrådet Anders Ygeman (S)
          </note>
          <note>
            2014/15:248 Finska språkets ställning i Sverige som nationellt
            minoritetsspråk
          </note>
          <note>
            av Nina Lundström (FP)
          </note>
          <note>
            till statsminister Stefan Löfven (S)
          </note>
          <note>
            2014/15:247 Bankernas kontanthantering
          </note>
          <note>
            av Ulla Andersson (V)
          </note>
          <note>
            till statsrådet Per Bolund (MP)
          </note>
          <note>
            2014/15:249 Dåliga hyresvärdar
          </note>
          <note>
            av Nooshi Dadgostar (V)
          </note>
          <note>
            till justitie- och migrationsminister Morgan Johansson (S)
          </note>
          <note>
            2014/15:251 Intentionerna med Ostlänken
          </note>
          <note>
            av Betty Malmberg (M)
          </note>
          <note>
            till statsrådet Anna Johansson (S)
          </note>
          <note>
            2014/15:263 Att förbjuda skolor att införa betyg i åk 4
          </note>
          <note>
            av Katarina Brännström (M)
          </note>
          <note>
            till utbildningsminister Gustav Fridolin (MP)
          </note>
          <note>
            2014/15:253 Ekonomisk styrning och utvärdering av Försvarsmakten
          </note>
          <note>
            av Jan R Andersson (M)
          </note>
          <note>
            till försvarsminister Peter Hultqvist (S)
          </note>
          <note>
            2014/15:255 Ökat våld i skolan
          </note>
          <note>
            av Christer Nylander (FP)
          </note>
          <note>
            till utbildningsminister Gustav Fridolin (MP)
          </note>
          <note>
            2014/15:258 Åtgärder för att förhindra att flyktingbarn försvinner
          </note>
          <note>
            av Sofia Damm (KD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2014/15:265 Säkerheten på Ringhals kärnkraftverk med anledning
            av den planerade outsourcingen av den interna räddningstjänsten
          </note>
          <note>
            av Birger Lahti (V)
          </note>
          <note>
            till närings- och innovationsminister Mikael Damberg (S)
          </note>
          <note>
            2014/15:259 Sjuksköterskebristen
          </note>
          <note>
            av Lotta Finstorp (M)
          </note>
          <note>
            till statsrådet Helene Hellmark Knutsson (S)
          </note>
          <note>
            2014/15:256 Flygövningar i Baltikum
          </note>
          <note>
            av Hans Wallmark (M)
          </note>
          <note>
            till försvarsminister Peter Hultqvist (S)
          </note>
          <note>
            2014/15:264 Alternativ till fas 3
          </note>
          <note>
            av Lars-Arne Staxäng (M)
          </note>
          <note>
            till arbetsmarknadsminister Ylva Johansson (S)
          </note>
          <note>
            § 17 Kammaren åtskildes kl. 19.22.
          </note>
          <note>
            Förhandlingarna leddes
          </note>
          <note>
            av tredje vice talmannen från sammanträdets början till ajourneringen
            kl. 13.58,
          </note>
          <note>
            av talmannen därefter till ajourneringen kl. 15.57,
          </note>
          <note>
            av tredje vice talmannen därefter till och med § 11 anf. 117
            (delvis) och
          </note>
          <note>
            av talmannen därefter till sammanträdets slut.
          </note>
          <note>
            Vid protokollet
          </note>
          <note>
            MADELEINE GABRIELSON HOLST
          </note>
          <note>
            /Eva-Lena Ekman
          </note>
          <note>
            Innehållsförteckning
          </note>
          <note>
            § 1 Anmälan om subsidiaritetsprövning
          </note>
          <note>
            § 2 Anmälan om fördröjda svar på interpellationer
          </note>
          <note>
            § 3 Vårdvalssystem i primärvården
          </note>
          <note>
            Socialutskottets betänkande 2014/15:SoU3
          </note>
          <note>
            Anf. 1 VERONICA PALM (S)
          </note>
          <note>
            Anf. 2 JAN LINDHOLM (MP)
          </note>
          <note>
            Anf. 3 KARIN RÅGSJÖ (V)
          </note>
          <note>
            Anf. 4 EMMA HENRIKSSON (KD)
          </note>
          <note>
            Anf. 5 KARIN RÅGSJÖ (V) replik
          </note>
          <note>
            Anf. 6 EMMA HENRIKSSON (KD) replik
          </note>
          <note>
            Anf. 7 KARIN RÅGSJÖ (V) replik
          </note>
          <note>
            Anf. 8 EMMA HENRIKSSON (KD) replik
          </note>
          <note>
            Anf. 9 JAN LINDHOLM (MP) replik
          </note>
          <note>
            Anf. 10 EMMA HENRIKSSON (KD) replik
          </note>
          <note>
            Anf. 11 JAN LINDHOLM (MP) replik
          </note>
          <note>
            Anf. 12 EMMA HENRIKSSON (KD) replik
          </note>
          <note>
            Anf. 13 CECILIA WIDEGREN (M)
          </note>
          <note>
            Anf. 14 VERONICA PALM (S) replik
          </note>
          <note>
            Anf. 15 CECILIA WIDEGREN (M) replik
          </note>
          <note>
            Anf. 16 VERONICA PALM (S) replik
          </note>
          <note>
            Anf. 17 CECILIA WIDEGREN (M) replik
          </note>
          <note>
            Anf. 18 KARIN RÅGSJÖ (V) replik
          </note>
          <note>
            Anf. 19 CECILIA WIDEGREN (M) replik
          </note>
          <note>
            Anf. 20 KARIN RÅGSJÖ (V) replik
          </note>
          <note>
            Anf. 21 CECILIA WIDEGREN (M) replik
          </note>
          <note>
            Anf. 22 JAN LINDHOLM (MP) replik
          </note>
          <note>
            Anf. 23 CECILIA WIDEGREN (M) replik
          </note>
          <note>
            Anf. 24 JAN LINDHOLM (MP) replik
          </note>
          <note>
            Anf. 25 CECILIA WIDEGREN (M) replik
          </note>
          <note>
            Anf. 26 PER RAMHORN (SD)
          </note>
          <note>
            Anf. 27 ANDERS W JONSSON (C)
          </note>
          <note>
            Anf. 28 KARIN RÅGSJÖ (V) replik
          </note>
          <note>
            Anf. 29 ANDERS W JONSSON (C) replik
          </note>
          <note>
            Anf. 30 KARIN RÅGSJÖ (V) replik
          </note>
          <note>
            Anf. 31 ANDERS W JONSSON (C) replik
          </note>
          <note>
            Anf. 32 BARBRO WESTERHOLM (FP)
          </note>
          <note>
            Anf. 33 FINN BENGTSSON (M)
          </note>
          <note>
            (forts. § 5)
          </note>
          <note>
            Ajournering
          </note>
          <note>
            Återupptagna förhandlingar
          </note>
          <note>
            § 4 Statsministerns frågestund
          </note>
          <note>
            Anf. 34 TALMANNEN
          </note>
          <note>
            Resurserna till försvaret
          </note>
          <note>
            Anf. 35 ANNA KINBERG BATRA (M)
          </note>
          <note>
            Anf. 36 Statsminister STEFAN LÖFVEN (S)
          </note>
          <note>
            Anf. 37 ANNA KINBERG BATRA (M)
          </note>
          <note>
            Anf. 38 Statsminister STEFAN LÖFVEN (S)
          </note>
          <note>
            Kostnaderna för invandringen
          </note>
          <note>
            Anf. 39 MATTIAS KARLSSON (SD)
          </note>
          <note>
            Anf. 40 Statsminister STEFAN LÖFVEN (S)
          </note>
          <note>
            Anf. 41 MATTIAS KARLSSON (SD)
          </note>
          <note>
            Anf. 42 Statsminister STEFAN LÖFVEN (S)
          </note>
          <note>
            Valmöjligheterna i vården
          </note>
          <note>
            Anf. 43 ANNIE LÖÖF (C)
          </note>
          <note>
            Anf. 44 Statsminister STEFAN LÖFVEN (S)
          </note>
          <note>
            Anf. 45 ANNIE LÖÖF (C)
          </note>
          <note>
            Anf. 46 Statsminister STEFAN LÖFVEN (S)
          </note>
          <note>
            Flygbolagens anställningsvillkor
          </note>
          <note>
            Anf. 47 JONAS SJÖSTEDT (V)
          </note>
          <note>
            Anf. 48 Statsminister STEFAN LÖFVEN (S)
          </note>
          <note>
            Anf. 49 JONAS SJÖSTEDT (V)
          </note>
          <note>
            Anf. 50 Statsminister STEFAN LÖFVEN (S)
          </note>
          <note>
            Valfriheten i välfärden
          </note>
          <note>
            Anf. 51 JAN BJÖRKLUND (FP)
          </note>
          <note>
            Anf. 52 Statsminister STEFAN LÖFVEN (S)
          </note>
          <note>
            Anf. 53 JAN BJÖRKLUND (FP)
          </note>
          <note>
            Anf. 54 Statsminister STEFAN LÖFVEN (S)
          </note>
          <note>
            Valfriheten i sjukvården
          </note>
          <note>
            Anf. 55 EMMA HENRIKSSON (KD)
          </note>
          <note>
            Anf. 56 Statsminister STEFAN LÖFVEN (S)
          </note>
          <note>
            Anf. 57 EMMA HENRIKSSON (KD)
          </note>
          <note>
            Anf. 58 Statsminister STEFAN LÖFVEN (S)
          </note>
          <note>
            Åtgärder för jämställda anställningsvillkor
          </note>
          <note>
            Anf. 59 RAIMO PÄRSSINEN (S)
          </note>
          <note>
            Anf. 60 Statsminister STEFAN LÖFVEN (S)
          </note>
          <note>
            Jämställda löner
          </note>
          <note>
            Anf. 61 MARIA FERM (MP)
          </note>
          <note>
            Anf. 62 Statsminister STEFAN LÖFVEN (S)
          </note>
          <note>
            Kvinnors företagande i välfärdssektorn
          </note>
          <note>
            Anf. 63 ISABELLA HÖKMARK (M)
          </note>
          <note>
            Anf. 64 Statsminister STEFAN LÖFVEN (S)
          </note>
          <note>
            Samarbetsavtalet med Saudiarabien
          </note>
          <note>
            Anf. 65 JULIA KRONLID (SD)
          </note>
          <note>
            Anf. 66 Statsminister STEFAN LÖFVEN (S)
          </note>
          <note>
            Eftergymnasial vårdutbildning
          </note>
          <note>
            Anf. 67 LENA EMILSSON (S)
          </note>
          <note>
            Anf. 68 Statsminister STEFAN LÖFVEN (S)
          </note>
          <note>
            Hjälp till hotade minoriteter i Irak
          </note>
          <note>
            Anf. 69 ÅSA WESTLUND (S)
          </note>
          <note>
            Anf. 70 Statsminister STEFAN LÖFVEN (S)
          </note>
          <note>
            Skydd av våldsutsatta kvinnor
          </note>
          <note>
            Anf. 71 HILLEVI LARSSON (S)
          </note>
          <note>
            Anf. 72 Statsminister STEFAN LÖFVEN (S)
          </note>
          <note>
            Kvinnors rättigheter i Tadzjikistan
          </note>
          <note>
            Anf. 73 JASENKO OMANOVIC (S)
          </note>
          <note>
            Anf. 74 Statsminister STEFAN LÖFVEN (S)
          </note>
          <note>
            Sexuella trakasserier på arbetsplatser
          </note>
          <note>
            Anf. 75 CARINA OHLSSON (S)
          </note>
          <note>
            Anf. 76 Statsminister STEFAN LÖFVEN (S)
          </note>
          <note>
            Anf. 77 TALMANNEN
          </note>
          <note>
            § 5 (forts. från § 3) Vårdvalssystem i primärvården (forts. SoU3)
          </note>
          <note>
            Anf. 78 EMMA HENRIKSSON (KD)
          </note>
          <note>
            (Beslut fattades under § 9.)
          </note>
          <note>
            § 6 Riksrevisionens rapport om stödet till anhöriga omsorgsgivare
          </note>
          <note>
            Socialutskottets betänkande 2014/15:SoU4
          </note>
          <note>
            Anf. 79 SOFIA FÖLSTER (M)
          </note>
          <note>
            Anf. 80 EMMA HENRIKSSON (KD)
          </note>
          <note>
            Anf. 81 CATHARINA BRÅKENHIELM (S)
          </note>
          <note>
            Anf. 82 JAN LINDHOLM (MP)
          </note>
          <note>
            Anf. 83 ANDERS W JONSSON (C)
          </note>
          <note>
            Anf. 84 KARIN RÅGSJÖ (V)
          </note>
          <note>
            Anf. 85 BARBRO WESTERHOLM (FP)
          </note>
          <note>
            (Beslut fattades under § 9.)
          </note>
          <note>
            § 7 Förskolan
          </note>
          <note>
            Utbildningsutskottets betänkande 2014/15:UbU8
          </note>
          <note>
            Anf. 86 CARINA HERRSTEDT (SD)
          </note>
          <note>
            Anf. 87 ANNIKA ECLUND (KD)
          </note>
          <note>
            Anf. 88 ROZA GÜCLÜ HEDIN (S)
          </note>
          <note>
            Anf. 89 CAMILLA WALTERSSON GRÖNVALL (M)
          </note>
          <note>
            Anf. 90 ROZA GÜCLÜ HEDIN (S) replik
          </note>
          <note>
            Anf. 91 CAMILLA WALTERSSON GRÖNVALL (M) replik
          </note>
          <note>
            Anf. 92 ROZA GÜCLÜ HEDIN (S) replik
          </note>
          <note>
            Anf. 93 CAMILLA WALTERSSON GRÖNVALL (M) replik
          </note>
          <note>
            (forts. § 10)
          </note>
          <note>
            Ajournering
          </note>
          <note>
            Återupptagna förhandlingar
          </note>
          <note>
            § 8 Beslut om ärenden som slutdebatterats den 4 mars
          </note>
          <note>
            CU6 Familjerätt
          </note>
          <note>
            TU5 Cykelfrågor
          </note>
          <note>
            TU6 It- och postfrågor
          </note>
          <note>
            JuU18 Våldsbrott och brottsoffer
          </note>
          <note>
            § 9 Beslut om ärenden som slutdebatterats vid dagens sammanträde
          </note>
          <note>
            SoU3 Vårdvalssystem i primärvården
          </note>
          <note>
            SoU4 Riksrevisionens rapport om stödet till anhöriga omsorgsgivare
          </note>
          <note>
            § 10 (forts. från § 7) Förskolan (forts. UbU8)
          </note>
          <note>
            Anf. 94 JABAR AMIN (MP)
          </note>
          <note>
            Anf. 95 CAMILLA WALTERSSON GRÖNVALL (M) replik
          </note>
          <note>
            Anf. 96 JABAR AMIN (MP) replik
          </note>
          <note>
            Anf. 97 CAMILLA WALTERSSON GRÖNVALL (M) replik
          </note>
          <note>
            Anf. 98 JABAR AMIN (MP) replik
          </note>
          <note>
            Anf. 99 ULRIKA CARLSSON i Skövde (C)
          </note>
          <note>
            Anf. 100 DANIEL RIAZAT (V)
          </note>
          <note>
            (Beslut skulle fattas den 11 mars.)
          </note>
          <note>
            § 11 Jämställdhet och åtgärder mot diskriminering
          </note>
          <note>
            Arbetsmarknadsutskottets betänkande 2014/15:AU3
          </note>
          <note>
            Anf. 101 PAULA BIELER (SD)
          </note>
          <note>
            Anf. 102 ANNIKA QARLSSON (C)
          </note>
          <note>
            Anf. 103 ROSSANA DINAMARCA (V)
          </note>
          <note>
            Anf. 104 PAULA BIELER (SD) replik
          </note>
          <note>
            Anf. 105 ROSSANA DINAMARCA (V) replik
          </note>
          <note>
            Anf. 106 PAULA BIELER (SD) replik
          </note>
          <note>
            Anf. 107 ROSSANA DINAMARCA (V) replik
          </note>
          <note>
            Anf. 108 ANNIKA QARLSSON (C) replik
          </note>
          <note>
            Anf. 109 ROSSANA DINAMARCA (V) replik
          </note>
          <note>
            Anf. 110 ANNIKA QARLSSON (C) replik
          </note>
          <note>
            Anf. 111 ROSSANA DINAMARCA (V) replik
          </note>
          <note>
            Anf. 112 MARIA ARNHOLM (FP)
          </note>
          <note>
            Anf. 113 ROSSANA DINAMARCA (V) replik
          </note>
          <note>
            Anf. 114 MARIA ARNHOLM (FP) replik
          </note>
          <note>
            Anf. 115 ROSSANA DINAMARCA (V) replik
          </note>
          <note>
            Anf. 116 MARIA ARNHOLM (FP) replik
          </note>
          <note>
            Anf. 117 DÉSIRÉE PETHRUS (KD)
          </note>
          <note>
            Anf. 118 ANN-CHRISTIN AHLBERG (S)
          </note>
          <note>
            Anf. 119 LARS PÜSS (M)
          </note>
          <note>
            Anf. 120 ANN-CHRISTIN AHLBERG (S) replik
          </note>
          <note>
            Anf. 121 LARS PÜSS (M) replik
          </note>
          <note>
            Anf. 122 ANN-CHRISTIN AHLBERG (S) replik
          </note>
          <note>
            Anf. 123 LARS PÜSS (M) replik
          </note>
          <note>
            Anf. 124 ANNIKA HIRVONEN (MP)
          </note>
          <note>
            Anf. 125 CHRISTINA HÖJ LARSEN (V)
          </note>
          <note>
            Anf. 126 PAULA BIELER (SD) replik
          </note>
          <note>
            Anf. 127 CHRISTINA HÖJ LARSEN (V) replik
          </note>
          <note>
            Anf. 128 PAULA BIELER (SD) replik
          </note>
          <note>
            Anf. 129 CHRISTINA HÖJ LARSEN (V) replik
          </note>
          <note>
            Anf. 130 EVA-LENA JANSSON (S)
          </note>
          <note>
            Anf. 131 PAULA BIELER (SD) replik
          </note>
          <note>
            Anf. 132 EVA-LENA JANSSON (S) replik
          </note>
          <note>
            Anf. 133 PAULA BIELER (SD) replik
          </note>
          <note>
            Anf. 134 EVA-LENA JANSSON (S) replik
          </note>
          <note>
            (Beslut skulle fattas den 11 mars.)
          </note>
          <note>
            § 12 Justitieombudsmännens ämbetsberättelse
          </note>
          <note>
            Konstitutionsutskottets betänkande 2014/15:KU11
          </note>
          <note>
            Anf. 135 EMILIA TÖYRÄ (S)
          </note>
          <note>
            Anf. 136 MARIA ABRAHAMSSON (M)
          </note>
          <note>
            (Beslut skulle fattas den 11 mars.)
          </note>
          <note>
            § 13 Bordläggning
          </note>
          <note>
            § 14 Anmälan om interpellationer
          </note>
          <note>
            § 15 Anmälan om fråga för skriftligt svar
          </note>
          <note>
            § 16 Anmälan om skriftliga svar på frågor
          </note>
          <note>
            § 17 Kammaren åtskildes kl. 19.22.
          </note>
          <note>
            Tryck: Elanders, Vällingby 2015
          </note>
        </div>
      </body>
    </text>
  </TEI>
</teiCorpus>
