<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201415</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201415</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201415--41</head>
          <docDate when="2014-12-18">2014-12-18</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 27 november justerades.
          </note>
          <note>
            § 2 Avsägelser
          </note>
          <note>
            Talmannen meddelade
          </note>
          <note>
            att Fredrik Reinfeldt (M) avsagt sig uppdraget som ledamot av
            riksdagen från och med den 1 januari 2015 och
          </note>
          <note>
            att Torkild Strandberg (FP) avsagt sig uppdraget som ledamot
            av riksdagen från och med den 19 december 2014.
          </note>
          <note>
            Kammaren biföll dessa avsägelser.
          </note>
          <note>
            Talmannen meddelade vidare
          </note>
          <note>
            att Johan Forssell (M) avsagt sig uppdraget som ledamot i försvarsutskottet
            och
          </note>
          <note>
            att Lars Hjälmered (M) avsagt sig uppdraget som ledamot i trafikutskottet.
          </note>
          <note>
            Kammaren biföll dessa avsägelser.
          </note>
          <note>
            § 3 Anmälan om kompletteringsval
          </note>
          <note>
            Talmannen meddelade att Moderata samlingspartiets riksdagsgrupp
            anmält Lars Hjälmered som ledamot i näringsutskottet, Johan Forssell
            som ledamot i socialförsäkringsutskottet och Anti Avsan som suppleant
            i utrikesutskottet.
          </note>
          <note>
            Talmannen förklarade valda till
          </note>
          <note>
            ledamot i näringsutskottet
          </note>
          <note>
            Lars Hjälmered (M)
          </note>
          <note>
            ledamot i socialförsäkringsutskottet
          </note>
          <note>
            Johan Forssell (M)
          </note>
          <note>
            suppleant i utrikesutskottet
          </note>
          <note>
            Anti Avsan (M)
          </note>
          <note>
            § 4 Anmälan om vice ordförande i utskott
          </note>
          <note>
            Talmannen anmälde att Elisabeth Svantesson (M) valts till vice
            ordförande i arbetsmarknadsutskottet från och med den 16 december.
          </note>
          <note>
            § 5 Anmälan om gruppledare för partigrupp
          </note>
          <note>
            Talmannen meddelade att Miljöpartiet de grönas partigrupp anmält
            Jonas Eriksson som gruppledare för partigrupp.
          </note>
          <note>
            § 6 Anmälan om ersättare för gruppledare för partigrupp
          </note>
          <note>
            Talmannen meddelade att Miljöpartiet de grönas partigrupp anmält
            Maria Ferm som ersättare för gruppledare för partigrupp.
          </note>
          <note>
            § 7 Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2014/15:180
          </note>
          <note>
            Till riksdagen
          </note>
          <note>
            Interpellation 2014/15:180 Svenskar som reser för att strida
            i oroshärdar och för terroriststämplade organisationer
          </note>
          <note>
            av Anti Avsan (M)
          </note>
          <note>
            Interpellationen kommer att besvaras tisdagen den 27 januari
            2015.
          </note>
          <note>
            Skälet till dröjsmålet är tjänsteresa och andra åtaganden.
          </note>
          <note>
            Stockholm den 10 december 2014
          </note>
          <note>
            Justitiedepartementet
          </note>
          <note>
            Anders Ygeman
          </note>
          <note>
            § 8 Anmälan om faktapromemoria
          </note>
          <note>
            Talmannen anmälde att följande faktapromemoria om förslag från
            Europeiska kommissionen hade kommit in och överlämnats till utskott:
          </note>
          <note>
            2014/15:FPM14 Förordning om systemet för egna medel KOM(2014)
            704 till finansutskottet
          </note>
          <note>
            § 9 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Proposition
          </note>
          <note>
            2014/15:37 till justitieutskottet
          </note>
          <note>
            Skrivelse
          </note>
          <note>
            2014/15:36 till justitieutskottet
          </note>
          <note>
            Framställning
          </note>
          <note>
            2014/15:RS1 till konstitutionsutskottet
          </note>
          <note>
            § 10 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Arbetsmarknadsutskottets betänkande
          </note>
          <note>
            2014/15:AU2 Utgiftsområde 14 Arbetsmarknad och arbetsliv
          </note>
          <note>
            Utbildningsutskottets betänkanden
          </note>
          <note>
            2014/15:UbU1 Utgiftsområde 16 Utbildning och universitetsforskning
          </note>
          <note>
            2014/15:UbU2 Utgiftsområde 15 Studiestöd
          </note>
          <note>
            § 11 Samhällsekonomi och finansförvaltning
          </note>
          <note>
            Finansutskottets betänkande 2014/15:FiU2
          </note>
          <note>
            Utgiftsområde 2 Samhällsekonomi och finansförvaltning (prop.
            2014/15:1 delvis)
          </note>
          <note>
            föredrogs.
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades under § 21.)
          </note>
          <note>
            § 12 Allmänna bidrag till kommuner
          </note>
          <note>
            Finansutskottets betänkande 2014/15:FiU3
          </note>
          <note>
            Utgiftsområde 25 Allmänna bidrag till kommuner (prop. 2014/15:1
            delvis)
          </note>
          <note>
            föredrogs.
          </note>
          <note type="speaker">
            Anf. 1 NIKLAS KARLSSON (S):
          </note>
          <note>
            Herr talman! Vi står bakom det gemensamma särskilda yttrande
            som Socialdemokraterna, Vänsterpartiet och Miljöpartiet har lämnat
            i finansutskottet.
          </note>
          <note>
            I drygt 20 års tid har jag haft förmånen att inneha kommunala
            förtroendeuppdrag i min hemkommun. Jag har som kommunpolitiker
            direkt el ler indirekt sysslat med allt från utbildningsfrågor
            och stadsbyggnadsfrågor till politiska ansvarsområden av mer övergripande
            karaktär, såsom finansiella och ekonomiska frågor.
          </note>
          <note>
            Som kommunpolitiker kommer man välfärdstjänsterna väldigt nära
            och får en tydlig bild av vad de betyder för människors välmående,
            vad de innebär för att människor ska känna sig trygga i en värld
            som ständigt förändras, för att man ska utvecklas och våga möta
            det enda vi med säkerhet vet, att morgondagen ser helt annorlunda
            ut än gårdagen.
          </note>
          <note>
            Sveriges kommuner och landsting är en viktig del av den svenska
            modellen och den generella välfärden. Kommunsektorn svarar för
            ungefär en fjärdedel av bruttonationalprodukten, hälften av den
            offentliga sektorns utgifter och en fjärdedel av sysselsättningen.
          </note>
          <note>
            I Sveriges kommuner och landsting finns den vardagsnära välfärden.
            Kärnuppgifterna vård, skola och omsorg utgör en betydande del
            av den totala kostnaden.
          </note>
          <note>
            Herr talman! Inriktningen av politiken måste vara att skapa goda
            och likvärdiga ekonomiska förutsättningar för kommuner och landsting
            att bedriva viktig välfärdsverksamhet. Lokala skillnader i effektivitet
            och service- och avgiftsnivå ska vara kopplade till den skattenivå
            man valt att ha lokalt, inte till strukturella förhållanden som
            skillnader i kommuninvånarnas förvärvsinkomster, andel förvärvsarbetande
            eller åldersstruktur.
          </note>
          <note>
            Utan det kommunala utjämningssystemet skulle det för kommunen
            med högst skattekraft räcka med 12 procent i kommunalskatt för
            att nå den genomsnittliga kommunala skatteintäkten. De invånare
            som bor i kommunen med lägst skattekraft skulle tvingas betala
            28 procent av sina inkomster för att nå upp till samma nivå. Lägger
            man till landstingsskatten skulle skillnaden i skatteuttag hamna
            på 35 000 kronor per år för en medelinkomsttagare.
          </note>
          <note>
            Riksdagens högerpartier har valt en lite annorlunda väg: skattesänkningar
            före reformer, utgiftsbegränsningar i stället för välfärdssatsningar.
          </note>
          <note>
             Man säger nej till att pensionärernas villkor ska förbättras
            genom skattelättnader.
          </note>
          <note>
             Man säger nej till stärkt bemanning inom äldreomsorgen.
          </note>
          <note>
             Man säger nej till förbättrad tillgänglighet inom cancervården.
          </note>
          <note>
             Man säger nej till satsningar på förlossningsvården och kvinnors
            hälsa.
          </note>
          <note>
             Man avvisar ökat stöd till kvinnojourer, höjt underhållsstöd
            och högre a-kassa.
          </note>
          <note>
             Man röstar bort satsningar på traineejobb, extratjänster och
            utbildningskontrakt.
          </note>
          <note>
            Visst kan man argumentera för att skattesänkningar är en drivkraft
            för att öka tillväxten. I ärlighetens namn kan vi säga att sysselsättningen
            faktiskt har ökat under åtta år av borgerligt styre. Samtidigt
            ska vi notera att arbetslösheten har växt och i dag når historiskt
            höga nivåer. Utanförskapet har blivit större. Kommunernas förutsättningar
            att leverera hög välfärd, fördelad efter behov, har inte blivit
            bättre.
          </note>
          <note>
            Det är oroande och olyckligt att en riksdagsmajoritet bestående
            av de tidigare regeringspartierna och Sverigedemokraterna avvisar
            ett budgetförslag med denna inriktning, till förmån för ett alternativ
            som fortsätter på en väg som väljarna sa nej till vid valet den
            14 september.
          </note>
          <note>
            Herr talman! Jag kommer att tänka på den svenska poeten och nobelpristagaren
            Tomas Tranströmer, som i sin fantastiskt vackra dikt Romanska
            bågar skriver så här:
          </note>
          <note>
            Inne i den väldiga romanska kyrkan trängdes turisterna i halvmörkret.
            Valv gapande bakom valv och ingen överblick Några ljuslågor fladdrade.
            En ängel utan ansikte omfamnade mig och visade genom hela kroppen:
            ”Skäms inte för att du är människa, var stolt! Inne i dig öppnar
            sig valv bakom valv oändligt. Du blir aldrig färdig, och det är
            som det skall.” Jag var blind av tårar och föstes ut på den solsjudande
            piazzan tillsammans med Mr och Mrs Jones, Herr Tanaka och Signora
            Sabatini och inne i dem alla öppnade sig valv bakom valv oändligt.
          </note>
          <note>
            Visst är en människas liv en fantastisk resa. Inne i oss alla
            öppnar sig valv bakom valv oändligt.
          </note>
          <note>
            Just detta – kampen för alla människors lika värde och lika rätt
            – är själva drivkraften och kärnan i socialdemokratisk politik.
            Grunden för all jämlikhetssträvan är alla människors lika värde.
          </note>
          <note>
            Alla som bor i Sverige ska ha lika rättigheter, skyldigheter
            och möjligheter. På den grunden ska den generella politiken formas.
            Om just den idén står kontrasterna mellan dagens olika politiska
            alternativ. Om den människosynen är vi socialdemokrater alltid
            beredda att ta strid.
          </note>
          <note>
            Just därför ska den kommunala välfärden inte bara försvaras utan
            tillåtas att växa, förbättras och bli tillgänglig och fördelas
            till alla efter behov.
          </note>
          <note>
            (Applåder)
          </note>
          <note type="speaker">
            Anf. 2 JANINE ALM ERICSON (MP):
          </note>
          <note>
            Herr talman! Varje dag utförs ett fantastiskt arbete i landsting
            och kommuner runt om i Sverige. Det arbete som utförs där är själva
            grunden för vårt välfärdssamhälle. Det handlar om skolan och förskolan,
            där vi lämnar våra barn för att de ska få omsorg och lära för
            livet. Det handlar om äldreomsorgen, som ska ta hand om våra äldre
            på ett värdigt sätt varje dag, och om vården som vi alla är så
            beroende av när vi blir sjuka. Det handlar om socialtjänsten,
            som ska hjälpa vårt samhälles allra svagaste, och det handlar
            om verksamheter och investeringar för en hållbar framtid.
          </note>
          <note>
            De insatser som görs av alla dem som arbetar inom välfärdssektorerna
            är fantastiska. Arbetet med att bygga detta vårt gemensamma välfärdssystem
            har pågått under generationer, och vi vill värna och bygga vidare
            på det arbetet. Att ge regioner, landsting och kommuner bra förutsättningar
            för att bedriva sin verksamhet är därför otroligt viktigt. Därför
            var våra offensiva satsningar för kommunerna och landstingen så
            viktiga. De skulle stärka verksamheterna som finns nära invånarna
            och bidra till en jämlikare skola, mer omsorg och ordentliga investeringar
            för klimatet – något som också leder till fler jobb.
          </note>
          <note>
            När vi står här i kammaren verkar vi alla vara överens om att
            vi måste klara klimatutmaningen. Men när det kommer till riktiga
            satsningar för att faktiskt uppnå det målet ser det annorlunda
            ut. I vårt budgetförslag fanns pengar avsatta till klimatarbete
            på alla nivåer i samhället. Kommunerna har en nyckelroll att spela,
            till exempel genom att samla in matavfall för att göra biogas,
            bygga ut förnybar fjärrvärme och anlägga nya cykelbanor. Med regeringens
            budgetförslag hade det funnits pengar att söka för de kommuner
            som ville satsa på att minska sin klimatpåverkan och bygga ut
            kollektivtrafiken. Nu blir det inga sådana pengar, vilket innebär
            att viktiga satsningar för klimatet återigen skjuts på framtiden.
          </note>
          <note>
            I vårt förslag fanns också resurser för att kunna klimatanpassa
            Sveriges kommuner och landsting. Vi vet att kostnaderna för översvämningar
            och extrema väderhändelser kommer att bli betydligt större i framtiden.
            Det är något som har blivit tydligt genom sommarens förfärliga
            brand och alla översvämningar. Genom att förebygga det och satsa
            på att rusta våra kommuner och landsting mot kommande klimatförändringar
            skulle vi kunna minska kostnaderna i framtiden.
          </note>
          <note>
            I regeringens budgetförslag fanns också viktiga satsningar för
            ensamstående föräldrar, arbetslösa och sjuka. Under Alliansens
            tid vid makten minskade pengarna till kommunerna. Samtidigt gjordes
            stora omstöpning ­ ar av trygghetssystemen och försäkringssystemen
            i Sverige, vilket också har påverkat kommunernas ekonomi negativt.
          </note>
          <note>
            När villkoren i a-kassan har försämrats så att många av dem som
            i dag är arbetslösa står utanför försäkringen och inte får pengar
            från a-kassan tvingas de i stället gå till kommunerna och söka
            försörjningsstöd, vilket ytterligare försvårar för kommunernas
            ekonomi. Och när reglerna för sjukförsäkring har försämrats så
            att många av dem som tidigare fick sjukförsäkring kommer utanför
            försäkringssystemen tvingas de som inte har arbetsförmåga att
            söka försörjningsstöd, och därmed hamnar kostnaden på kommunekonomin.
          </note>
          <note>
            Att upprusta trygghetssystemen och ta bort den så kallade bortre
            gränsen i sjukförsäkringen hade gjort skillnad i vardagen för
            många människor. För kommunerna hade det inneburit lägre kostnader
            för socialtjänsten och mer pengar till annan viktig verksamhet.
          </note>
          <note>
            I regeringens budgetförslag fanns också en skattesänkning för
            pensionärer och inte minst en stor satsning på ökad bemanning
            inom äldreomsorgen, där personalen i dag drar ett mycket tungt
            lass. Med regeringens budgetförslag hade kommunerna kunnat anställa
            fler och gett dessa välfärdens hjältar möjlighet att lägga mer
            tid på varje äldre.
          </note>
          <note>
            Jag konstaterar, herr talman, att vårt budgetförslag röstades
            ned i kammaren den 3 december, vilket jag djupt beklagar. Det
            innebär att det inte finns stöd för våra förslag. Därför ställer
            jag mig bakom Socialdemokraternas, Miljöpartiets och Vänsterpartiets
            särskilda yttrande som vi har lämnat i utskottet.
          </note>
          <note>
            Jag kan också konstatera att kommunerna återigen är förlorare
            när det kommer till ökade resurser till deras verksamhet. I regeringens
            budgetförslag fanns offensiva satsningar som så väl behövs för
            en bättre skola, mer personal i äldreomsorgen och klimatinvesteringar.
            I stället får man nu runt om i landet fortsätta att hantera alltför
            slimmade budgetar, där viktiga investeringar för människorna,
            klimatet och miljön uteblir. Det leder till personalneddragningar
            och färre jobb – på områden där det hade behövts så många fler
            händer.
          </note>
          <note>
            (Applåder)
          </note>
          <note type="speaker">
            Anf. 3 HÅKAN SVENNELING (V):
          </note>
          <note>
            Herr talman! Vi har i alltför många år sett besparingar och nedskärningar
            som har försämrat kvaliteten inom äldreomsorgen. För att vända
            den utvecklingen behöver fler anställas så att bemanningen ökar.
          </note>
          <note>
            Målet med vår satsning skulle ha varit ökad trygghet och ökad
            kvalitet för den enskilde. En stärkt bemanning skulle leda till
            bättre äldreomsorg genom att skapa utrymme för personalen att
            tillbringa mer tid med de äldre men också större möjlighet att
            gemensamt utveckla verksamheten.
          </note>
          <note>
            Det är främst kvinnor som arbetar i äldreomsorgen, och det är
            de som drabbas när bemanningen är låg. Anhöriga får då ta ett
            större ansvar, och även då är det främst kvinnor som får slita
            hårt. Satsningar på fler anställda inom äldreomsorgen hade därför
            varit en viktig feministisk reform.
          </note>
          <note>
            I regeringens och Vänsterpartiets budgetförslag gick 2 miljarder
            till äldreomsorgen i Sveriges alla 290 kommuner. Det skulle innebära
            5 000 fler undersköterskor i äldreomsorgen. Det är så, herr talman,
            man använder pengarna på ett klokt sätt, om man vill ha en välfärd
            som man kan lita på i hela Sverige. Utan Vänsterpartiet hade en
            sådan satsning aldrig kunnat bli verklighet.
          </note>
          <note>
            Nu blev den tyvärr ändå inte det, herr talman, för i stället
            för att satsa på äldreomsorgen ska Alliansen rädda Sveriges rikaste
            kommuner. Vi kän ­ ner igen namnen på kommunerna ganska väl. De
            heter Danderyd, Täby, Lidingö, Nacka, Ekerö, Sollentuna, Solna,
            Stockholm, Vaxholm, Öster ­ åker, Vellinge och Lomma. En miljard
            ska staten betala extra i statsbidrag, i denna bidragsmuta till
            Sveriges rikaste kommuner, för att de ska accep ­ tera de förändringar
            som Alliansen vill genomföra i det kommunala utjäm ­ ningssystemet.
            Det är klart att de borgerliga kommunkompisarna ute i landet ska
            räddas. I elva av dessa tolv kommuner är ju den politiska majori
            ­ teten i dag borgerlig.
          </note>
          <note>
            Herr talman! Så använder man inte skattemedel på ett smart och
            bra sätt enligt mig. För mig är detta ett exempel på skillnaden
            mellan höger och vänster i politiken.
          </note>
          <note>
            En annan felprioritering i den borgerliga budgeten är den fortsatta
            nedsättningen av arbetsgivaravgifter för att arbetsgivare ska
            kunna anställda unga. Det är en ineffektiv reform. I stället för
            att satsa på de unga som behöver stöd för att ta sig in på arbetsmarknaden
            satsar man resurserna på samtliga unga – eller rättare sagt på
            samtliga arbetsgivare som har unga anställda. Det leder till att
            varje tillskapat jobb blir oerhört dyrt. Varje jobb som skapas
            genom reformen med den halverade arbetsgivaravgiften kostar i
            snitt 1,6 miljoner kronor. Det motsvarar fyra anställda inom välfärden.
          </note>
          <note>
            Jag har själv fått stöd av reformen när jag hade en anställning.
            Den enda som blev glad för detta var min arbetsgivare, för några
            fler jobb blev det ju inte av den pengen.
          </note>
          <note>
            En stor del av denna mångmiljardsatsning har gått till ökade
            vinster i företag som redan har många anställda. Vänsterpartiet
            vill i stället skapa riktiga jobb inom välfärden och byggsektorn
            och genom en upprustning av järnvägen.
          </note>
          <note>
            En annan grupp som har drabbats hårt av den tidigare regeringens
            politik är pensionärerna. Nu såg pensionärerna med lägst inkomster
            äntligen ljuset i mörkret. Deras orättvisa skatteklyfta skulle
            nu tas bort helt genom att skatten skulle sänkas för pensionärer
            med en inkomst upp till 10 000 kr i månaden, vilka främst är kvinnor.
            Alla pensionärer med en pension på upp till 20 000 kronor i månaden
            skulle få sänkt skatt.
          </note>
          <note>
            I valrörelsen lyssnade jag på Sverigedemokraternas partiledare
            Jimmie Åkesson på Soltorget hemma i Karlstad. Han pratade då vitt
            och brett om denna orättvisa för pensionärer under en stor del
            av sitt anförande. Han plockade till och med fram pappfigurer
            på pensionärer som han tyckte synd om. Men den 3 december i år
            visade hans partikamrater i Sverigedemokraterna i denna kammare
            att det inte var något annat än just tomt prat. Sverigedemokraterna
            anslöt sig till det borgerliga budgetförslaget och röstade därmed
            ned pensionärernas efterlängtade skattesänkning. Nu får alltså
            pensionärerna noll kronor i skattesänkning nästa år.
          </note>
          <note>
            Jag tror att många pensionärer undrar över borgerlighetens och
            Sveri ­ gedemokraternas motiv när de gör så i stället för att
            låta en person som tjänar över 60 000 kronor i månaden få betala
            250 kronor mer i skatt. P en ­ sionären hade kunnat få 250 kronor
            mindre i skatt. Det är de personerna som kunde ha bidragit mer
            till välfärden, jobben och minskade inkomst ­ klyftor. Varför
            ska de 4 procent av Sveriges befolkning som tjänar mer än 50 000
            kronor i månaden få 250 kronor mer i sin plånbok jämfört med pensionärerna?
          </note>
          <note>
            Herr talman! För mig är detta inte någonting annat än klassisk
            högerpolitik.
          </note>
          <note>
            Hade vår skattesänkning för pensionärerna blivit verklighet hade
            inkomstskillnaderna mellan kvinnor och män i stället minskat.
            Nu består orättvisorna mellan pensionärer och löntagare med den
            borgerliga högerpolitiken. För Vänsterpartiet är det långsiktiga
            målet att skatteklyftan ska slutas helt, så att skatten sänks
            för alla pensionärer.
          </note>
          <note>
            Vår budget innehåller, förutom förslag som utjämnar inkomstskillnaderna
            mellan kvinnor och män, också förslag som på andra sätt förbättrar
            för kvinnor. Förlossningsvården skulle ha stärkts med 400 miljoner
            kronor för att alla som ska bli föräldrar ska få en bra vård när
            det är dags att föda. Det kan tyckas som en självklarhet att man
            ska ha en barnmorska som har koll på en pågående förlossning.
            Men det är i dag tyvärr ingen självklarhet. Pressade arbetsförhållanden
            kan därför få förödande konsekvenser för det enskilda barnet och
            familjen. Genom satsningen skulle förlossningsvården ha blivit
            bättre i alla Sveriges landsting.
          </note>
          <note>
            Att förebygga och motverka våld och andra former av övergrepp
            mot kvinnor är viktigt för att nå ett jämställt samhälle. Mäns
            våld mot kvinnor är ett omfattande samhällsproblem. De ideella
            kvinno- och tjejjourernas arbete skulle genom en förstärkning
            på 100 miljoner i verksamhetsstöd ha fått en bättre verksamhet.
            Stödet hade kunnat bidra till ökad långsiktighet och bättre planeringsförutsättningar
            för kvinno- och tjejjourer eftersom stödet inte skulle vara något
            tillfälligt projektstöd utan ett permanent stöd till jourernas
            viktiga arbete. Detta är en av alla de satsningar som nu försvinner
            när Sverigedemokraterna röstade på Alliansens budgetförslag.
          </note>
          <note>
            Herr talman! Jag tycker att det är intressant att Sverigedemokraternas
            ledamöter i finansutskottet Oscar Sjöstedt och Dennis Dioukarev
            inte ens respekterar herr talman nen och kammarens arbete i den
            grad att de deltar i den här debatten. De befinner sig inte i
            kammaren, och de tar inte ens diskussionen om varför de röstar
            som de gör. I stället tycker de att medias ljus är det viktiga.
            Därför håller de alltid hellre en presskonferens än att delta
            i kammarens arbete. Det tycker jag är anmärkningsvärt.
          </note>
          <note>
            Den statsbudget som Vänsterpartiet lade fram tillsammans med
            regeringen var den första statsbudgeten på åtta år som omfördelade
            för att göra Sverige mer rättvist. Det var en budget som skapade
            en välfärd som man kan lita på. Det var en budget som innebar
            att den som tjänar mer också skulle få bidra mer. Det var en budget
            som innebar att min ensamstående kompis Stefanie skulle få lite
            mer i plånboken, och att Stefanies dotter Elsa skulle få sänkt
            avgift till kulturskolan och gratis medicin när hon var sjuk.
            Det var en budget som innebar att min mormor Ebba, som jobbat
            hela livet för att bygga vår välfärd, skulle få sänkt skatt men
            också höjt bostadsbidrag. Och den dagen Ebba skulle hamna på ett
            äldreboende skulle hon få en bra äldreomsorg. Det var helt enkelt
            en budget som innebar att man skulle få en välfärd som går att
            lita på.
          </note>
          <note>
            Därför ställer jag mig för Vänsterpartiets räkning bakom vårt,
            Socialdemokraternas och Miljöpartiets gemensamma yttrande.
          </note>
          <note>
            (Applåder)
          </note>
          <note type="speaker">
            Anf. 4 JONAS JACOBSSON GJÖRTLER (M):
          </note>
          <note>
            Herr talman! Sverige är i dag alltjämt ett av världens allra
            bästa och tryggaste länder att leva i. Jag tror att det kan vara
            nyttigt att tänka på det perspektivet ibland när vi inleder dessa
            debatter om hur välfärdssektorn ser ut.
          </note>
          <note>
            När organisationen Help Age International tillsammans med FN
            listar hur bra olika länder är att åldras i hamnar Sverige överst
            på listan.
          </note>
          <note>
            Harvard Business School tog förra året fram ett så kallat social
            progress index , där man mäter sociala faktorer och välmående
            i stället för bruttonationalprodukt. Där hamnade Sverige på första
            plats.
          </note>
          <note>
            Kanske lite förvånande är det enligt Svenskt Kvalitetsindex myndigheter
            som är det område som ökar mest när det gäller hur nöjd befolkning
            ­ en är.
          </note>
          <note>
            I olika rankningar och mätningar kommer Sverige ofta ut bland
            de allra främsta länderna.
          </note>
          <note>
            Herr talman! Detta betyder inte att det saknas utmaningar i den
            offentliga välfärden. Det tror jag att vi kan vara överens om.
            Det krävs till exempel fortsatta insatser inte minst inom skolan
            för att Sverige ska nå bättre resultat.
          </note>
          <note>
            Men vi har all anledning att vara stolta över den svenska välfärden
            och de stora insatser som varje dag görs av alla de människor
            som arbetar exempelvis i sjukvården, i skolan, i barnomsorgen
            och i äldreomsorgen.
          </note>
          <note>
            Verksamheterna i välfärdssektorerna fungerar i huvudsak bra,
            och internationella mätningar visar att svensk välfärd håller
            världsklass.
          </note>
          <note>
            Herr talman! Det är kommuner och landsting som har huvudansvaret
            för både att finansiera de offentliga välfärdstjänsterna och att
            tillhandahålla dem, antingen själva eller via andra utförare.
          </note>
          <note>
            Men skattepengarna, och den välfärd som kan finansieras med skattepengarna,
            uppstår inte ur tomma intet. Ekonomisk tillväxt som skapar välstånd
            för oss alla skapas genom att hårt arbetande människor varje dag
            går ur sängen och går till jobbet. Därför är det avgörande för
            välfärden att goda förutsättningar kan ges för just jobb och tillväxt,
            och där har staten sin kanske allra viktigaste uppgift.
          </note>
          <note>
            Staten bidrar nämligen till att resurserna till vår gemensamma
            offentligfinansierade välfärd ökar, inte främst genom olika former
            av ekonomiska bidrag från staten, utan genom att se till att drivkrafterna
            för jobb och tillväxt är goda så att kommunernas och landstingens
            egna skatteintäkter kan öka.
          </note>
          <note>
            I Sverige har alliansregeringens politik lett till över 300 000
            fler sysselsatta i dag jämfört med 2006. Det betyder att 300 000
            fler personer i dag bidrar till att skapa resurser för välfärden,
            i stället för att exempelvis ta resurser i anspråk i de offentliga
            systemen. Det säger sig självt att detta är viktigt och faktiskt
            det enda sättet att långsiktigt säkerställa att vi har tillräckligt
            med resurser till välfärden.
          </note>
          <note>
            Resurserna till välfärden har sedan 2006 ökat kraftigt, trots
            den globala finanskrisen och lågkonjunkturen. Välfärden – vård,
            skola, omsorg – får mer resurser än någonsin. Detta kunde vi läsa
            i en nyhetsartikel i Sveriges Kommuner och Landstings tidning
            Dagens Samhälle i våras under rubriken Rekordintäkter till välfärden.
          </note>
          <note>
            I artikeln belystes att skatteintäkterna har ökat med 36 procent
            mellan 2006 och 2014, från drygt 450 till nästan 620 miljarder
            kronor, långt mer än inflationen som varit ungefär 10 procent
            för samma period.
          </note>
          <note>
            I samma artikel kan vi läsa att resurserna för den kommunala
            välfärden sedan 1990 har vuxit mer än dubbelt så snabbt som demografins
            tryck.
          </note>
          <note>
            Effekterna av alliansens jobbskaparpolitik kan knappast illustreras
            tydligare. När staten ger bättre förutsättningar för jobb och
            tillväxt ökar också intäkterna till välfärden.
          </note>
          <note>
            Herr talman! Utöver att staten ska se till att det finns goda
            förutsättningar för jobb och tillväxt har staten ytterligare några
            viktiga roller som är kopplade till välfärden. Det handlar till
            exempel om att sätta upp krav och riktlinjer för sådant som vi
            menar ska vara likvärdigt i hela landet.
          </note>
          <note>
            Det där är förstås alltid en balansgång. Det är inte alltid helt
            lätt, eftersom det kommunala självstyret är viktigt och måste
            väga tungt. Det är rimligt att lokalt valda företrädare har både
            rätten och ansvaret att göra olika vägval och prioriteringar på
            de områden som de har ansvar för.
          </note>
          <note>
            Som en konsekvens av det måste vi här också acceptera att det
            kan se lite olika ut på olika håll. Jag tror att vi från nationell
            nivå, i alla partier, tenderar att ibland vara lite klåfingriga
            här. När vi ser något som vi uppfattar som ett problem i välfärden
            vill vi gärna hitta modeller för att lösa det från nationell nivå.
          </note>
          <note>
            Men grundprincipen måste vara att problemen löses av den som
            har ansvaret, snarare än att vi från riksdagen pekar med hela
            handen, tar ifrån lokalpolitikerna ansvaret och försöker likrikta
            kommunerna via beslut härifrån.
          </note>
          <note>
            Herr talman! Riksdagen har genom beslut den 3 december fastställt
            de utgiftsramar som vi från Alliansen har föreslagit i vår budgetmotion
            och som vi nu har att hålla oss inom.
          </note>
          <note>
            Jämfört med regeringens förslag kan det framstå som att anslagen
            är ca 3 miljarder lägre. Detta förklaras dock av att vi inte behöver
            kompensera kommunsektorn för bland annat den chockhöjning av arbetsgivaravgifterna
            för unga som den rödgröna regeringen ville genomföra men som nu
            inte blir av.
          </note>
          <note>
            Regeringen tänkte i och för sig kompensera kommunerna för denna
            höjning. Men alla andra, det vill säga vanliga företag, skulle
            få ta hela kostnadssmällen. Det hade lett till färre jobb och
            därmed också lägre skatteintäkter för kommunerna. Det är bra att
            det inte blir av.
          </note>
          <note>
            Därutöver ändras anslaget i vårt förslag, eftersom vi även avsätter
            medel för att skapa bättre förutsättningar för läxhjälp. Vår ambition
            är att läxhjälpen framöver ska bli obligatorisk.
          </note>
          <note>
            Herr talman! Med detta vill jag yrka bifall till utskottets förslag.
          </note>
          <note>
            (Applåder)
          </note>
          <note type="speaker">
            Anf. 5 HÅKAN SVENNELING (V) replik:
          </note>
          <note>
            Herr talman! Jonas Jacobsson Gjörtler lyfter fram den berömda
            arbetslinjen och vikten av att vi har företag som skapar arbete
            i samhället för att vi ska kunna ha en välfärd.
          </note>
          <note>
            Det resonemanget håller jag givetvis med Jonas Jacobsson Gjörtler
            om, men jag har aldrig riktigt förstått den här arbetslinjen.
            Hur blir det fler jobb i Sverige när pensionärer som har slitit
            hårt hela sitt arbetsliv för att bygga upp välfärden i vårt land
            straffas extra hårt genom en högre skatt jämfört med en vanlig
            löntagare? Varför är det i enlighet med arbetslinjen att låta
            pensionärerna betala mer i skatt än en löntagare, och hur leder
            det till fler jobb?
          </note>
          <note>
            Det är min första fråga till Jonas Jacobsson Gjörtler.
          </note>
          <note>
            I förra veckan besökte jag en stor marin verksamhet i Kristinehamn,
            min grannkommun. Där har man nu varslat 127 anställda på en fabrik
            där det också finns viss utvecklingsverksamhet. De anställda som
            är LO-anslutna omfattas inte av någon inkomstförsäkring via sitt
            fackförbund, utan där är det a-kassan som styr vilken ersättning
            de får.
          </note>
          <note>
            I det budgetförslag som jag står bakom hade vi höjt taket i a-kassan
            för första gången sedan 2001. Det hade för de här arbetarna inneburit
            310 kronor om dagen eller 7 000 kronor i månaden eller 30 000
            kronor under en arbetslöshetsperiod som varat i 100 dagar.
          </note>
          <note>
            Min andra fråga till Jonas Jacobsson Gjörtler är hur man skapar
            fler jobb genom att dessa arbetare som har slitit hårt i en internationell
            koncern för att bygga båtmotorer under många år och nu har nått
            en ålder på 55–60 år inte får en a-kassa som går att leva på.
            Hur blir de mer arbetslinjemässiga av det?
          </note>
          <note type="speaker">
            Anf. 6 JONAS JACOBSSON GJÖRTLER (M) replik:
          </note>
          <note>
            Herr talman! Det låter på Vänsterpartiet som om idén med att
            arbetslinjen och sysselsättnings- och bnp-effekter av de förslag
            som alliansregeringen genomfört under åtta är någonting som alliansregeringen
            själv hade hittat på. Så är det givetvis inte. Det finns omfattande
            forskning som visar effekterna av de genomförda förslagen.
          </note>
          <note>
            Om man tittar i de budgetpropositioner som alliansregeringen
            lämnade ifrån sig under sin tid vid makten så fanns det i varenda
            budgetproposition en tabell där man kunde redovisa och se sysselsättningseffekterna
            och effekterna på bnp och antal arbetade timmar av de förslag
            som regeringen genomdrev.
          </note>
          <note>
            Det är en rätt tydlig skillnad mot den budgetproposition som
            den rödgröna regeringen lämnade till riksdagen i höstas. I den
            var nämligen tabellen bortplockad.
          </note>
          <note>
            Skälet till det är ganska enkelt. De skattehöjningar som ni ville
            genomföra i er budget skulle nämligen slå direkt mot sysselsättningen.
            Det skulle innebära färre jobb och lägre tillväxt, vilket leder
            till lägre skatteintäkter och därmed slår direkt mot välfärden.
          </note>
          <note>
            Detta försökte ni dölja. Ni redovisade inte den tabell med effekterna
            på sysselsättning och tillväxt som man normalt sett har gjort
            under de senaste åren.
          </note>
          <note>
            Ert problem här är att budgeten är en helhet, men som grundregel
            väljer ni att alltid diskutera enbart utgiftssidan, och ni presenterar
            alltid detta som satsningar.
          </note>
          <note>
            Jag menar att man även måste titta på intäktssidan. Man måste
            titta på vilka effekter det blir i nästa led när man genomför
            stora skattehöjningar. Det slår mot intäkterna och framför allt
            slår det hårt mot kommunsektorn.
          </note>
          <note type="speaker">
            Anf. 7 HÅKAN SVENNELING (V) replik:
          </note>
          <note>
            Herr talman! Precis som jag var inne på i mitt anförande för
            Alliansen en väldigt ineffektiv politik när det gäller till exempel
            sänkt arbetsgivaravgift för unga, där man låter varje arbete som
            man tillskapar kosta 1,6 miljoner kronor. Det innebär att man
            i stället skulle kunna få fyra jobb i välfärden.
          </note>
          <note>
            Jag vet inte om Jonas Jacobsson Gjörtler har tittat på en arbetslöshetssiffra
            på sistone. I min grannkommun Forshaga är arbetslösheten 25 procent
            bland unga. Ett vanligt uttryck hemma i Värmland är att det bästa
            du kan ge ditt barn är en enkelbiljett till Oslo, för där finns
            det åtminstone arbete att tillgå.
          </note>
          <note>
            Jag förstår inte hur beräkningar har betydelse när arbetslösheten
            uppenbarligen är på skyhöga nivåer och de satsningar ni gör inte
            skapar några arbeten. Hur blir Leif, 55 år, som började jobba
            på verkstaden i Kristinehamn när han var i 20-årsåldern och sedan
            har jobbat där i 35 år, gått dit varje dag och utvecklat sitt
            kunnande om den stora maskin han arbetar med, en bättre arbetare
            med större möjlighet att få jobb när han kliver ut i en stor arbetslöshet
            där han konkurrerar med ung arbetskraft? Dessutom ska han få 310
            kronor mindre om dagen eller 7 000 kronor mindre i månaden eller
            30 000 kronor mindre under en arbetslöshetsperiod in på sitt konto.
          </note>
          <note>
            Jag förstår inte hur något av det här kan skapa mer arbete, Jonas
            Jacobsson Gjörtler.
          </note>
          <note type="speaker">
            Anf. 8 JONAS JACOBSSON GJÖRTLER (M) replik:
          </note>
          <note>
            Herr talman! Om det vore så att kostnaderna för de höjda arbetsgivaravgifterna
            inte vore ett problem, vilket det ändå låter på Håkan Svenneling
            som att det är, ställer man sig ju frågan varför ni i så fall
            valde att kompensera kommunerna för detta i er budget. Om inte
            detta vore ett problem hade ni inte behövt göra den kompensationen.
            Det är klart att det är ett problem som i nästa steg slår mot
            jobben.
          </note>
          <note>
            Problemet med ert budgetförslag var att ni valde att kompensera
            kommunerna, men kostnaden skulle bäras av alla andra. Det vill
            säga alla de arbetsplatser där jobben behöver bli fler för att
            skapa ökade skatteintäkter skulle få betala detta med ökade kostnader.
          </note>
          <note>
            Beräkningarna i budgetpropositionen är ett sätt att försöka illustrera
            de effekter som man kan räkna fram och som kan förväntas uppstå.
            Men det går även att mäta resultatet, och där är det ett faktum
            att vi har över 300 000 fler sysselsatta i dag än vad vi hade
            2006.
          </note>
          <note>
            Nog ger det här resultat.
          </note>
          <note>
            Vänsterpartiets problem är att utöver det som ni har varit med
            om att föreslå i den här budgetpropositionen driver ni också en
            linje om att genomdriva en arbetstidsförkortning. Det är intressant
            att se hur det skulle slå mot välfärden och mot den kommunala
            sektorn.
          </note>
          <note>
            Ni vill förkorta arbetstiden till sex timmar per dag. Det skulle
            innebära att det totalt i kommuner och landsting är över 200 000
            heltidstjänster som skulle försvinna alternativt behöva ersättas
            till väldigt höga kostnader.
          </note>
          <note>
            En rimlig fråga att ställa till Vänsterpartiet är på vilket sätt
            välfärden blir bättre av att man rycker undan 200 000 heltidstjänster
            som måste ersättas på annat sätt.
          </note>
          <note>
            Vårt svar är ganska tydligt. Genom att staten tar ansvar för
            att jobben blir fler och tillväxten ökar blir det också mer skatteintäkter
            till kommunerna. Viktigare än att bara diskutera hur kakan fördelas
            är att diskutera hur den skapas. Jobb- och tillväxtpolitik är
            helt enkelt bättre än bidragspolitik även i det här fallet.
          </note>
          <note>
            (Applåder)
          </note>
          <note type="speaker">
            Anf. 9 ANDERS AHLGREN (C):
          </note>
          <note>
            Herr talman! Jag börjar med att yrka bifall till utskottets förslag
            i betänkandet.
          </note>
          <note>
            Att vara förtroendevald med ansvar för kommunernas verksamhet
            tillhör de viktigaste politiska uppgifterna. Vi som haft den förmånen
            förstår vad jag pratar om.
          </note>
          <note>
            Skola, vård och omsorg tillhör verkligen samhällets kärnverksamhet.
            Då är det också viktigt att vi långsiktigt säkerställer finansieringen
            så att vi kan leverera god kvalitet och utveckla verksamheten.
          </note>
          <note>
            Det viktigaste för en hälsosam kommunsektor är att fler jobb
            skapas i nya och växande företag. Då tillförs våra kommuner nya
            resurser i form av skatteintäkter som kan användas till skola,
            vård och omsorg. De statliga bidragen är en viktig källa till
            kommunernas inkomster. Men viktigast är den skatt som betalas
            av människor som jobbar.
          </note>
          <note>
            Jag utgår ifrån att ni var och en väl känner till hur intäktsutvecklingen
            ser ut sedan 2006 i era egna kommuner. För min del vill jag lyfta
            fram en ganska vanlig landsortskommun – Falkenberg i Halland.
            Det är en kommun med drygt 42 000 invånare som har ökat sina intäkter
            under perioden 2006 till 2013 med 32 procent eller 487 miljoner.
          </note>
          <note>
            Också SKL ger tydliga besked om hur intäkterna växt i våra kommuner
            tack vare Alliansregeringens jobbpolitik.
          </note>
          <note>
            Vi kan vara försiktigt optimistiska inför framtiden. Prognoserna
            säger att skatteintäkterna för kommunsektorn 2015 till 2018 kommer
            att öka snabbare än kostnaderna.
          </note>
          <note>
            Därmed bedömer utskottet att kommunsektorn som helhet kommer
            att uppnå ett resultat som är i linje med god ekonomisk hushållning.
            Detta skapas inte minst av den ökade sysselsättningen som nu är
            uppe i 340 000 nya jobb sedan 2006.
          </note>
          <note>
            Alliansens mål att till 2020 ha fem miljoner människor i arbete
            kommer att ha stor betydelse för kommuners skatteintäkter, intäkter
            som ger politikerna i våra kommuner och landsting möjlighet att
            fortsätta leverera en bra verksamhet med hög kvalitet. När vi
            diskuterar dessa frågor får vi inte komma bort från att det är
            jobben som är grunden för all form av välfärd oavsett om det gäller
            kommun, landsting eller stat.
          </note>
          <note>
            Herr talman! Jag skulle vilja tala lite om det största hotet
            som negativt påverkar våra kommuners förmåga att leverera likvärdig
            service i hela landet. Det är den pågående avfolkningsprocessen.
          </note>
          <note>
            Sverige klyvs. Urbaniseringen fortsätter i allt högre takt. Mönstret
            håller i sig. Men det är inte bara landsbygden som töms utan också
            landsorten, det vill säga Sverige utanför de stora städerna. Enligt
            SCB flyttade drygt 3 000 personer varje dag under 2013, totalt
            1,2 miljoner människor. Men vilka är det som flyttar? Jo, det
            är unga vuxna och barnfamiljer. Snittåldern är 31 år. Det innebär
            att kommunernas utmaningar nu och framöver kan sammanfattas i
            följande punkter:
          </note>
          <note>
             De tre storstadslänen står för 90 procent av befolkningsökningen
            under perioden 1999–2012.
          </note>
          <note>
             150 av 290 kommuner minskar i befolkning.
          </note>
          <note>
             Enligt regeringens framtidskommission finns i dag tre kommuner
            i landet där antalet utanför arbetsför ålder är fler än de som
            är i. År 2050 förväntas 40 procent av landets kommuner befinna
            sig i denna ytterst bräckliga befolkningssituation.
          </note>
          <note>
             Vi lever allt längre. Det medför högre krav på samhällets service
            och omsorg.
          </note>
          <note>
             Klarar kommuner som tappar i befolkning personal- och kompetensförsörjningen?
          </note>
          <note>
             Vad kan invånarna acceptera när det gäller olikheter i utbud
            och service mellan olika delar av vårt land?
          </note>
          <note>
             Innebär detta att vi långsiktigt inte kommer att klara att
            förse landsortens företag och den för Sverige så viktiga exportindustrin
            med arbetskraft?
          </note>
          <note>
            Herr talman! När jag lyssnade till regeringsförklaringen hörde
            jag statsministern tala om förvaltningspolitik. Vad innebär det?
            Jag läser ur regeringsförklaringen: ”Ett samlat arbete i nära
            dialog med landets kommuner påbörjas för att hitta organisatoriska,
            ekonomiska och verksamhetsmässiga lösningar som tryggar en god
            välfärd i hela landet.” Vad innebär det? Är det kommunsammanslagningar
            ni avser? Finns det något samband mellan stor kommun och framgångsrik
            verksamhet och liten kommun och sämre verksamhet? Vad blir bättre
            av att slå samman två glest befolkade kommuner?
          </note>
          <note>
            På många håll i Europa finns andra lösningar; flera små kommuner
            samverkar i frågor som de inte klarar av att hantera på egen hand.
            På så sätt kan de leverera bra tjänster till sina invånare, samtidigt
            som de behåller småskaligheten och engagemanget hos invånarna.
            Är det en väg som kan vara gångbar också i Sverige, eller är det
            bara större och större som gäller?
          </note>
          <note>
            Låt mig därför fråga regeringsföreträdarna: Vad menar ni med
            den upplästa texten i regeringsförklaringen? Kommer vänsterregeringen
            att på nytt genomföra en kommunsammanslagning, och vilka problem
            förväntar ni er att kunna lösa med det?
          </note>
          <note>
            Vi i Centerpartiet är mycket tydliga med att vi vill ha ett decentraliserat
            samhälle. Vi tror på människans förmåga att ta ansvar för sig
            själv och för andra. Decentralisering handlar om att flytta makten
            närmare människornas vardag. Vi är också väldigt tydliga med att
            försvara det kommunala självstyret. För mig och Centerpartiet
            är det självklart att människor ska kunna välja vilken förskola
            eller skola deras barn s ka gå i eller vilken service gamla mamma
            behöver. Men för att det ska bli möjligt måste det finnas förutsättningar
            för service, skola och jobb i hela landet.
          </note>
          <note>
            Det behövs bättre villkor för dem som faktiskt skapar jobben,
            inte sämre villkor. Det är på det sättet kommunernas skatteintäkter
            ökar. Det är på det sättet vi skapar resurser som kan användas
            till skola, vård och omsorg. Det är vad vi i Centerpartiet kallar
            närodlad politik.
          </note>
          <note>
            Herr talman! Sverige behöver mer närodlad politik.
          </note>
          <note type="speaker">
            Anf. 10 NIKLAS KARLSSON (S) replik:
          </note>
          <note>
            Herr talman! Centerpartiet är ett parti sprunget ur folkrörelserna
            och med bred förankring i landsbygden. Ofta ger de uttryck för
            att vara hela Sveriges parti. Landsbygden och orterna utanför
            de tre storstadsområdena lyfts fram som något som ligger partiet
            varmt om hjärtat. För det förtjänar Centerpartiet vår största
            respekt.
          </note>
          <note>
            Jag kan konstatera att du, Anders, i ditt anförand e lyfte upp
            just de frågorna. Avfolkningsprocessen är ett bekymmer. M önstret
            håller i sig, och de tre storstadsregionerna urbaniseras och växer
            samtidigt som vi får allt fler och allt större utmaningar i de
            mindre orterna runt om i landet. Det ser vi inte minst på den
            ort som du kommer från och kanske också i min hemort, som trots
            allt ligger i en större befolkningsregion.
          </note>
          <note>
            Det kommunala utjämningssystemet är viktigt för att kommunerna
            ska få likvärdiga förutsättningar. Det ska finnas en rättvisa.
            Oavsett var i landet vi bor ska det finnas möjligheter till en
            bra välfärd.
          </note>
          <note>
            För något år sedan tillsattes en utredning om likvärdiga förutsättningar.
            Det gjordes en översyn av det kommunala utjämningssystemet, och
            en helt enig utredning föreslog hur det skulle se ut. Trots det
            kan vi konstatera att den borgerliga alliansregeringen för något
            år sedan bestämde sig för att lyfta ut 1 miljard kronor ur systemet
            och ge till tio rika moderatstyrda kommuner i Stockholmsregionen.
          </note>
          <note>
            Tala om för mig, Anders, var rättvisan i detta ligger. På vilket
            sätt stärker vi likvärdigheten i hela landet och ser till att
            även de orter som ligger utanför storstadsregionerna kan ges förutsättningar
            för en bra och likvärdig välfärd?
          </note>
          <note>
            (Applåder)
          </note>
          <note type="speaker">
            Anf. 11 ANDERS AHLGREN (C) replik:
          </note>
          <note>
            Herr talman! När det gäller skatteutjämningen var grunden att
            säkerställa att det blev en rättvis fördelning av de parametrar
            som genom åren hade snedvridits. Centerpartiet var ett av de partier
            som jobbade stenhårt för att vi skulle klara det också den här
            gången. Därför är det bra att det blev på det sättet. Ingen kommun
            behövde heller lägga in mer pengar i utjämningssystemet än tidigare.
          </note>
          <note>
            Däremot har det, om vi tittar på tillförseln av resurser i systemet,
            blivit en kraftig ökning. År 2006 ingick 58 miljarder. Det som
            nu ligger i planen innebär att vi har passerat 90 milj arder.
            Det finns alltså mycket m er pengar, inte minst för landsortens
            kommuner, i systemet.
          </note>
          <note>
            När man fördelar pengarna finns det säkert en hel del likvärdiga
            jämförelser vi kan göra, till exempel på skolområdet. Där vet
            jag att ni riktar er till storstadskommuner med rätt mycket pengar,
            så det finns säkert likvärdiga jämförelser att göra. Vår del har
            handlat om att skapa mer arbete. Vi har skapat 340 000 fler jobb,
            vilket innebär att kommunsektorn, enligt de mätningar som SKL
            redogör för, totalt har fått 165 miljarder mer att röra sig med.
            En viktig utgångspunkt för mig är att den enskilda kommunen kan
            prioritera.
          </note>
          <note>
            När ni tar fram er lista med skattehöjningar på 25 miljarder
            verkar det som att det på något sätt kommer att regna guld över
            varje kommun. Om vi tar pengarna till äldreomsorgen, där ni slår
            er för bröstet, handlar det om 2 miljarder. I min hemkommun handlar
            det om ungefär fem tjänster. Så mycket är er långa lista värd.
            Låt det bli mycket mer pengar i form av kommunala skatter genom
            att fler arbetar. Det tror vi är bättre.
          </note>
          <note>
            (Applåder)
          </note>
          <note type="speaker">
            Anf. 12 NIKLAS KARLSSON (S) replik:
          </note>
          <note>
            Herr talman! Att den borgerliga Alliansen säger nej till ytterligare
            3 miljarder till kommunsektorn för att stärka välfärden i våra
            kommuner har vi vetat om sedan en tid, alltsedan man röstade bort
            regeringens budgetalternativ.
          </note>
          <note>
            Vi kan konstatera att Centerpartiet, det parti som gör anspråk
            på att vara en bred folkrörelse med förankring i landsbygden och
            som ger uttryck för att vara hela Sveriges parti, blivit fånge
            i den borgerliga Alliansen. Man accepterar bidragsmutan för att
            hantera interna konflikter i Moderaterna. Man tycker uppenbarligen
            att det känns bra att skänka 1 miljard till de rika Stockholmskommunerna.
            Man verkar vara beredd att avstå pengarna för att till varje pris
            hålla ihop Alliansen. De som får betala är de kommuner som ligger
            utanför Stockholm, de kommuner som ligger utanför Göteborg och
            de kommuner som ligger utanför Malmö. Vi kan konstatera att Centerpartiet
            tydligen inte längre är hela Sveriges parti.
          </note>
          <note type="speaker">
            Anf. 13 ANDERS AHLGREN (C) replik:
          </note>
          <note>
            Herr talman! Jag vet inte om Niklas Karlsson gör rätt beskrivning
            av vilka kommuner som får mest bidrag genom skatteutjämningssystemet.
            Jag tror att Malmö kommun är en av de kommuner som får allra mest,
            om vi tittar på fördelningen av pengarna.
          </note>
          <note>
            Det skiljer sig mellan våra sätt att se på hur vi hanterar kommunal
            ekonomi. Jag tillhör ett parti som tror på ett decentraliserat
            samhälle där man lokalt har stort inflytande över sina intäkter.
            Jag som kommunstyrelseordförande kan vara med och prioritera skola,
            vård och omsorg. Vi kan själva bestämma hur vi vill hantera de
            ökade skatteintäkterna.
          </note>
          <note>
            Jag kommer från en liten kommun med 10 000 invånare som under
            denna period har fått 15 miljoner kronor mer i skatteutjämning,
            men vi har fått över 100 miljoner kronor mer i skatteintäkter.
            Det ger en kommunal företrädare stor frihet att bestämma.
          </note>
          <note>
            Ni samlar ihop en lång lista på 25 miljarder i skattehöjningar.
            Ni tror att samhället kommer att fungera på precis samma sätt
            som det gör utan skattehöjningar. Ni vet hur ni ska prioritera.
            Listan kan göras hur lång som helst, och ni vet exakt vad som
            är bäst för svenska kommuner och medborgare.
          </note>
          <note>
            Här skiljer vi oss mycket åt i grundsynen.
          </note>
          <note>
            (Applåder)
          </note>
          <note type="speaker">
            Anf. 14 HÅKAN SVENNELING (V) replik:
          </note>
          <note>
            Herr talman! Anders Ahlgren lyfter upp viktiga frågor om avfolkning,
            om de urbaniseringstendenser som pågår och om vikten av att vi
            får en levande landsbygd i hela Sverige. Jag instämmer i Anders
            Ahlgrens resonemang.
          </note>
          <note>
            Vi går dock bort oss i en chimär om vi börjar diskutera kommunernas
            storlek som den avgörande faktorn för att vi har en urbanisering.
            Jag tror att problematiken är lite svårare när det gäller att
            få hela Sverige att leva.
          </note>
          <note>
            Något som är viktigt för att vi ska uppnå att alla delar av Sverige
            ska vara livaktiga och utvecklas är att vi har en bra infrastruktur
            i hela landet.
          </note>
          <note>
            När Anders Ahlgren och jag debatterade för två dagar sedan lyfte
            han särskilt fram vikten av att Alliansens Sverigebygge kommer
            på plats.
          </note>
          <note>
            Du är från Dalarna, Anders, och jag är från Värmland. När Kent
            Persson, som nu avgår som partisekreterare för Moderaterna, skrev
            en debattartikel i Värmland noterade jag med intresse att ingen
            värmländsk riksdagsledamot från Moderaterna hade skrivit under.
            När jag frågade en av dem lite frankt varför ingen av dem skrivit
            under blev svaret: Det är för att satsningen gynnar södra Sverige.
            Det är en linje mellan Stockholm och Malmö och en linje mellan
            Stockholm och Göteborg, mer eller mindre.
          </note>
          <note>
            I vårt budgetalternativ fanns Norrbotniabanan med. Det fanns
            ett ökat underhåll till järnvägar och satsningar på de mindre
            järnvägarna runt om i Sverige. Vi lär säkert höra mer om detta
            i den kommande infrastrukturdebatten senare i dag.
          </note>
          <note>
            Anders Ahlgren! Hur ska Sverigebygget göra att hela Sverige kan
            leva? Eller leder det till att södra Sveriges alla stora städer
            lever medan de små kommunerna får betala priset?
          </note>
          <note type="speaker">
            Anf. 15 ANDERS AHLGREN (C) replik:
          </note>
          <note>
            Herr talman! Aldrig t idigare har vi satsat så mycket pengar
            på infrastruktur som i den plan som togs 2013. Vi fyller de underhållshål
            som tidigare regeringar har efterlämnat, och det kommer att ha
            stor betydelse för Sveriges utveckling.
          </note>
          <note>
            Sverigepaketet innehåller mycket mer än järnvägssatsningar. Det
            innehåller också möjligheten att bygga fler bostäder, att skapa
            nya jobb och så vidare.
          </note>
          <note>
            I paketet nämns också Norrbotniabanan, men vi vill titta på möjligheten
            till samverkan mellan Norrbotniabanan och Inlandsbanan för att
            få en redundans i framför allt godstransporterna från norra Sverige.
            En mycket viktig del i detta är det upplägget.
          </note>
          <note>
            Det är lite magstarkt när ni slår er för bröstet och lyfter fram
            Norrbotniabanans stora del i er budget. Det finns inte en krona
            i er budget till Norrbotniabanan. Det finns nio kilometer utpekat
            spår till ett industriområde norr om Umeå. Men det finns inga
            pengar till det, utan ni talar bara om framtiden. Sådan är verkligheten
            när det gäller Norrbotniabanan.
          </note>
          <note>
            Låt mig återvända till synen på skatter och ta ett exempel på
            hur höjda arbetsgivaravgifter påverkar. I Sälen anställs just
            nu 2 000 unga under 26 år. Det innebär att de 100 besöksnäringsföretagen,
            som Håkan Svenneling säkert till en del känner igen hemifrån Värmland,
            drabbas av ökad arbetsgivaravgift på 36 miljoner kronor om året.
          </note>
          <note>
            Jag blir mycket förvånad när Håkan Svenneling målar upp att detta
            inte har någon betydelse för utvecklingen av Sverige. Dessutom
            kompenserar ni kommunerna genom att ge ett ökat bidrag. På två
            år ska ni lägga 3,1 miljarder på att kompensera en höjd arbetsgivaravgift.
          </note>
          <note type="speaker">
            Anf. 16 HÅKAN SVENNELING (V) replik:
          </note>
          <note>
            Låt mig börja där Anders Ahlgren slutar. Det är inte så konstigt
            att vi kompenserar kommunerna för de höjningar som blir i de höjda
            arbetsgivaravgifterna för unga. Dels är det en ineffektiv åtgärd,
            dels tog ni pengarna från utjämningssystemet för kommunerna när
            ni införde åtgärden. Ni sa: Nu får ni en förmån, så därför tar
            vi dessa pengar från systemet.
          </note>
          <note>
            Nu får vi i konsekvensens namn återföra dessa pengar. Vi tar
            ansvar för att vi höjer arbetsgivaravgiften eftersom vi tycker
            att det är en ineffektiv åtgärd, men som en konsekvens av det
            kompenserar vi kommunerna i utjämningssystemet.
          </note>
          <note>
            Landsbygdens utmaningar är stora, och vi är nog många i denna
            kammare som vill klara de utmaningar som landsbygden står inför.
            Vi har dock lite olika vägar att nå dit.
          </note>
          <note>
            Jag är ledsen över att vår budget föll, för jag tror att den
            hade haft en möjlighet att peka ut en riktning mot en lite mer
            positiv landsbygdsutveckling där vi ser hela Sverige.
          </note>
          <note>
            Jag såg med glädje fram emot en parlamentarisk utredning där
            alla partier skulle samarbeta och diskutera landsbygdens utmaningar
            och hur vi skulle stärka landsbygdens framtid. Vad det blir av
            denna utredning får vi se. Regeringen kan ju tillsätta utredningar
            även om inte riksdagen har beslutat om det.
          </note>
          <note>
            Det fanns även andra goda intentioner där vi såg hela landet.
            Bland annat är det viktigt att vi har en fungerande järnvägstrafik
            i hela landet. Utan sådan infrastruktur går det inte att ta sig
            mellan stad och land på ett snabbt sätt. Det går inte att bo på
            en plats och verka på en annan. Därför måste vi ha en helhetssyn
            på Sverige.
          </note>
          <note>
            Sverige är mer än bara storstad. Därför måste vi arbeta tillsammans
            för att utveckla landsbygden.
          </note>
          <note type="speaker">
            Anf. 17 ANDERS AHLGREN (C) replik:
          </note>
          <note>
            Herr talman! Ibland blir jag förvånad när jag hör Vänsterpartiet
            tala om den utveckling ni beskriver. I valrörelsen hade ni ett
            skatteförslag på 92 miljarder. 92 miljarder i skatt skulle läggas
            ut över Sverige, och samhället skulle fortsätta att fungera på
            samma sätt. Det är sanningen om er politik. Nu ingår ni i en budget
            som har en betydligt lägre nivå, men fortfarande är det 25 miljarder
            kronor som läggs ut.
          </note>
          <note>
            Det är intressant att höra talet om landsbygden när den ena statliga
            verksamheten efter den andra gör sitt uttåg utan att jag har sett
            någon riktig reaktion.
          </note>
          <note>
            För någon vecka sedan flaggade Arbetsförmedlingens generaldirektör
            för att 100 av 320 kontor skulle bort. Han hann inte tala om vilka
            kommuner som skulle bli utan arbetsförmedlingskontor, men jag
            gissar att en del kommuner i Värmland och Dalarna skulle bli utan.
            Man använder tekniken för att centralisera samhället, inte tvärtom.
          </note>
          <note>
            Vi har inte sett någon reaktion från regeringen på detta utspel,
            utan det togs tillbaka – antagligen för att det inte skulle hamna
            i valrörelsen.
          </note>
          <note>
            I veckan kunde vi i affärspressen läsa att den statliga banken,
            SBAB, inte kommer att låna ut en spänn norr om Dalälven. Man kommer
            inte att låna ut en krona till fastigheter eller företag norr
            om Dalälven.
          </note>
          <note>
            Denna trend måste vi bryta. Jag är den första att delta i en
            sådan diskussion, för här måste vi hjälpas åt allihop. Vi kommer
            inte att greja detta om 40 procent av kommunerna kommer att ha
            fler människor utanför arbetsför ålder än i. Det blir katastrof
            om vi inte vänder detta ganska snabbt.
          </note>
          <note type="speaker">
            Anf. 18 MATS PERSSON (FP):
          </note>
          <note>
            Herr talman! Jag yrkar bifall till utskottets förslag i betänkandet.
          </note>
          <note>
            I en sådan här debatt hjälper det ofta att anta ett utanförperspektiv
            genom att jämföra Sverige med andra länder och låta andra bedömare
            titta på Sverige. Då blir jag stolt över Sverige. Vi är ett land
            med stor tillit mellan människor där vi kombinerar frihet med
            stor jämlikhet. Men det samhället är inte färdigbyggt, utan vårt
            samhällsbygge måste fortsätta.
          </note>
          <note>
            När jag tänker på Sverige tänker jag på ett samhälle där det
            ska betyda mindre varifrån man kommer och mer vart man är på väg.
            Där spelar välfärdens kärna en viktig roll med skola, förskola
            och äldreomsorg – att vi har ett system där vi tar hand om varandra
            och att vi också använder den offentliga sektorn för att investera
            i barn och ungdomar och för att bygga människor starka och därmed
            bygga Sverige starkt.
          </note>
          <note>
            Grunden för välfärdens kärna är arbete. Det vi diskuterar i dag
            är det bidrag som staten ger till kommunerna, men grunden är givetvis
            att människor är i arbete och att vi på det sättet kan finansiera
            vår välfärd.
          </note>
          <note>
            Jag tänker på den resa en människa kan göra när en person går
            från socialbidrag till att hitta ett arbete. Det är för den enskilde
            på något sätt per definition känslan av frihet. Men det innebär
            också för den gemensamma välfärdskärnan att kommunen får mer pengar
            att investera och utveckla välfärden för.
          </note>
          <note>
            Herr talman! Under de senaste åtta åren har vi i Sverige sett
            att den ekvationen fungerar. En politik som tydligt sätter jobben
            först innebär också att vi kan bygga ut välfärden och satsa på
            välfärden. Hundratusentals människor har gått från utanförskap
            in i sysselsättning. Samtidigt har kommuner, landsting och stat
            kunnat satsa mer på välfärdens kärna, bygga ut välfärden och satsa
            mer pengar på välfärden.
          </note>
          <note>
            Herr talman! En av de största konflikterna i svensk politik handlar
            just om detta. Ska samhället bygga på arbete eller inte? Ska vi
            ha som politiskt mål att människor ska arbeta mindre, eller ska
            vi ha som politiskt mål att människor ska arbeta mer och att fler
            människor ska kunna gå från utanförskap in i sysselsättning?
          </note>
          <note>
            I kammaren finns det framför allt två partier, Vänsterpartiet
            och Miljöpartiet, som har som övergripande mål att från politiskt
            håll styra människor och har som politiskt mål att människor ska
            arbeta mindre. Då blir det mindre pengar till den gemensamma välfärden
            och mindre pengar att investera i människor.
          </note>
          <note>
            Herr talman! I det förslag som ligger från allianspartierna pekar
            vi tydligt ut skolan som ett prioriterat område. Det är inte så
            konstigt. Det är när vi satsar och investerar i våra barn och
            ungdomar som vi kan satsa på Sverige och bygga Sverige starkt
            för framtiden.
          </note>
          <note>
            Det vi pekar på är vikten av en tioårig grundskola, sommarskola,
            matematikundervisning, tidiga insatser för nyanlända elever eller
            elever som är utrikes födda och också de extra pengar vi tillför
            för att möjliggöra för kommunerna att erbjuda läxhjälp till de
            elever som vill eller är i behov av detta. På det sättet ser vi
            till att ta ansvar för att välfärden kan utvecklas och inte minst
            att skolan kan fungera som den investering i unga människor, barn
            och ungdomar som bygger Sverige starkt för framtiden.
          </note>
          <note>
            Herr talman! När vi bygger Sverige starkt handlar det om att
            behålla de viktiga elementen i det som är Sveriges styrka, nämligen
            att kombinera jämlikhet med frih et. Frihet här handlar om att
            vi har en arbetslinje där det alltid lönar sig att arbeta, att
            vi alltid från politiskt håll uppmuntrar människor att arbeta
            och att vi ser arbetslinjen som grunden för välfärden. Det gäller
            att kombinera det med ett samhälle som håller ihop, ett samhälle
            med jämlikhet som skapar hög tillit mellan människor. I det ligger
            också att se till att ha ett samhälle med hög social rörlighet,
            ett samhälle där det betyder mindre varifrån jag kommer och mer
            vart jag är på väg.
          </note>
          <note>
            Herr talman! Om en utomstående betraktare skulle se på Sverige
            och de steg vi tar framåt i och med detta betänkande från utskottet
            skulle han eller hon säga att med detta fortsätter Sverige resan
            och vägen att satsa på välfärden och att sätta arbetslinjen i
            fokus. Det höjs inga skatter, utan tvärt ­ om ser vi till att
            det lönar sig att arbeta. Vi ser till att också fortsättningsvis
            bygga ut välfärdens kärna och att investera i människor. Det är
            så vi bygger Sverige starkt, herr talman.
          </note>
          <note type="speaker">
            Anf. 19 HÅKAN SVENNELING (V) replik:
          </note>
          <note>
            Herr talman! Mats Persson lyfter fram frågan om arbetstid och
            dess roll i samhället. Låt oss börja med att konstatera att det
            inte finns några förslag i budgeten som egentligen rör arbetstidens
            längd på dagen. Däremot finns det allmänt i den politiska debatten.
          </note>
          <note>
            Min utgångspunkt som vänsterpartist är inte att hur mycket vi
            ska arbeta är någonting som är det viktigaste i livet. Det viktigaste
            för mig är att människor ska må bra. Människor ska känna att de
            fyller en funktion i samhället, att de känner att de trivs med
            sitt liv, att de har en bra familj, en bra hälsa och så vidare.
          </note>
          <note>
            Jag blir i stället väldigt oroad när jag ser att sjukskrivningarna
            i samhället ökar. Vi har en uppåtgående trend och har haft det
            nu under ganska lång tid. Framför allt när man borrar lite i den
            trenden, Mats Persson, ser man att det är kvinnor i välfärden
            som är de som drar det tunga lasset.
          </note>
          <note>
            Det är kvinnor som jobbar inom äldreomsorg som har alldeles för
            låg bemanning. Det gör att de i högre utsträckning får slita hårt
            och därför också blir sjukskrivna i högre utsträckning.
          </note>
          <note>
            Man undrar givetvis varför det är så klokt att vi då väljer att
            ha 5 000 färre i personalen i äldreomsorgen som en konsekvens
            av att alliansbudgeten vann i stället för den rödgröna. Det tycker
            jag att Mats Persson ska svara på.
          </note>
          <note>
            Min andra fråga till Mats Persson rör något helt annat. Folkpartiet
            är ett parti som driver feminism utan socialism. Att det sedan
            har visat sig betyda att fem av 19 ledamöter i Folkpartiets riksdagsgrupp
            är kvinnor är väl lite mer anmärkningsvärt.
          </note>
          <note>
            Min fråga till Mats Persson är: Varför väljer ni att rösta ned
            en tredje pappamånad, eller föräldramånad, och varför väljer ni
            att behålla vårdnadsbidraget? Vad är det för feminism utan socialism
            för Folkpartiet?
          </note>
          <note type="speaker">
            Anf. 20 MATS PERSSON (FP) replik:
          </note>
          <note>
            Herr talman! Det är ingen hemlighet att Folkpartiet inte tycker
            om vårdnadsbidrag. Det är ingen hemlighet att Folkpartiet vill
            uppmuntra kvinnor att vara en del av arbetsmarknaden och se till
            att det är möjligt att kombinera ett aktivt yrkesliv med att ta
            hand om sina barn. Därför ingår det i Alliansens budgetmotion.
          </note>
          <note>
            Det är också en förstärkt bonus för de föräldrar som tar ut föräldraförsäkringen
            mer jämlikt, helt enkelt en morot för de familjer som väljer att
            fördela sin föräldratid mer jämlikt. På det sättet kan man kombinera
            arbete på arbetsmarknaden med att också vara hemma med sina barn.
          </note>
          <note>
            Det är ingen hemlighet att Folkpartiet i grund och botten inte
            tycker om vårdnadsbidraget, men eftersom vi går fram och vill
            genomföra och genomför en politik som är möjlig att genomföra
            tillsammans med andra partier får man ibland kompromissa. Så fungerar
            politiken.
          </note>
          <note>
            Det är väldigt intressant att lyssna på Håkan Svenneling. Du
            säger: Människor ska må bra, och arbete spelar inte så stor roll
            för oss vänsterpartister. Det är därför vi driver arbetstidsförkortning.
          </note>
          <note>
            Många människor har i dag arbete, men de människor som i dag
            står utanför arbetsmarknaden vill ingenting hellre än att komma
            in på densamma. Då måste politiken handla om att arbetslinjen
            ska gälla. Det övergripande målet för politiken måste vara att
            vi ska arbeta. Det är viktigt för den individuella friheten. Det
            råkar också vara viktigt för vår förmåga att bygga Sverige starkt
            och utveckla välfärden.
          </note>
          <note>
            Det blir då lite konstigt när en företrädare för Vänsterpartiet
            står och talar om sjukskrivningar som ett stort problem. Jag delar
            bilden att det är ett problem att trenden nu är bruten, det vill
            säga att det går åt fel håll. Men vi ska ha med oss att det som
            har hänt under de senaste åtta åren är att hundratusentals människor
            har gått från förtidspension och framför allt sjukskrivningar
            in på arbetsmarknaden. Det er budget innebär är att gå tillbaka
            till den politiken.
          </note>
          <note type="speaker">
            Anf. 21 HÅKAN SVENNELING (V) replik:
          </note>
          <note>
            Herr talman! Det känns som en väldigt vanlig missuppfattning
            att vi inte skulle vilja ha människor i arbete. Den största glädjen
            för väldigt många människor skulle vara att få ett arbete, fylla
            en funktion i samhället och kunna bidra till att vi har en bättre
            välfärd.
          </note>
          <note>
            Problemet med Alliansens politik är att den inte hänger ihop.
            Det är en arbetslinje som går ut på att den som är arbetslös ska
            ha en så låg a-kassa att det är svårt att leva på den och att
            den som är industriarbetare i Kristinehamn och nu är varslad får
            50 procent av sin lön att leva på i stället för 80 procent att
            leva på , som det skulle ha blivit om vi hade höjt taket i a-kassan
            för första gången sedan 2001.
          </note>
          <note>
            Kvinnan i äldreomsorgen hade fått det bättre om hon hade fått
            några arbetskamrater att kunna avlasta sitt arbete på. Då hade
            hon mått lite bättre i själen och känt en större glädje att gå
            till sitt arbete och få jobba med människor som hon har drömt
            om hela sitt liv i stället för att känna sig som en maskin som
            bara tar hand om gamla på ett mer maskinellt sätt utan att bry
            sig om deras känslor. Då ökar sjukskrivningarna i vårt samhälle,
            och då mår människor sämre.
          </note>
          <note>
            Visioner om att man ska må bra i arbetslivet är viktiga visioner.
            Det är därför jag står bakom en rödgrön budget som fokuserar på
            att vi ska ha en bra arbetsmiljö, en bra a-kassa och fler människor
            i äldreomsorgen. Det leder till att människor som bor och arbetar
            i våra kommuner runt om i Sverige kommer att må bättre och vara
            sjukskrivna i mindre utsträckning. Det kommer i sin tur att leda
            till att vi får en ökad jämställdhet.
          </note>
          <note>
            Det är det här som är skillnaden mellan feminism utan socialism
            och feminism med socialism. Feminism med socialism ser också människan
            och klassperspektivet bakom och tror inte att en morot kan lösa
            jämställdhetens problem.
          </note>
          <note type="speaker">
            Anf. 22 MATS PERSSON (FP) replik:
          </note>
          <note>
            Det är en väldig skillnad på liberalism och socialism, och det
            är skönt. Det är klart att den politik som jag representerar handlar
            om att se till att alla människor kommer in på arbetsmarknaden
            och att se till att arbetslinjen gäller. Mot detta står en socialistisk
            politik som handlar om att man uttryckligen säger att människor
            ska arbeta mindre, vilket betyder att det blir mindre pengar till
            välfärden.
          </note>
          <note>
            Ni är kända för att lova pengar vitt och brett och på alla möjliga
            fronter och för att ha en egen kassakista. Det blir liksom inte
            bättre när vi verkligen behöver bygga Sverige starkt genom att
            fler människor arbetar och att vi på det sättet kan bygga ut välfärden.
          </note>
          <note>
            Erfarenheten visar att när man driver den politik som ni var
            med och stödde under början av 2000-talet drivs människor ut från
            arbetsmarknaden och in i sjukskrivning. Det som nu har hänt är
            att människor har kommit tillbaka från våra sociala system in
            på arbetsmarknaden. Det har gett människor ökad frihet, och det
            har inneburit att välfärdens kärna kan växa därför att vi får
            mer pengar till den gemensamma välfärden. Se nu till att inte
            bryta denna utveckling! Se nu till att inte gå tillbaka till den
            politik ni bedrev tidigare, utan se till att stå upp för arbetslinjen!
          </note>
          <note>
            Jag skulle vilja ta tillfället i akt att säga att du har rätt
            i att det är viktigt att vi nu ser den ökning av sjukskrivningar
            som sker, inte minst bland kvinnor. Det är ett problem som vi
            definitivt behöver ta på allvar. Men lösningen är inte socialistiska
            experiment. Lösningen är inte höjda skatter. Lösningen är inte
            offentliga monopol. Lösningen är inte en politik som inte innebär
            arbetslinjen.
          </note>
          <note>
            Lösningen är att se orsakerna bakom och att stå upp för att det
            alltid ska löna sig att arbeta. Vi ska se till att människor som
            arbetar i välfärdens kärna känner delaktighet och frihet på jobbet.
            Det är grunden för att bygga Sverige starkt, och det är grunden
            för att undvika fler människor i sjukskrivningar.
          </note>
          <note>
            (Applåder)
          </note>
          <note type="speaker">
            Anf. 23 NIKLAS KARLSSON (S) replik:
          </note>
          <note>
            Herr talman! Jag ska erkänna att jag först inte hade tänkt begära
            replik på Mats Persson. Men när han höll ett sådant vackert och
            sympatiskt inledningsanförande kunde jag inte låta bli.
          </note>
          <note>
            Du talar om jämlikhet i kombination med frihet. Du förstår nog
            att jag som socialdemokrat tycker att det är en sympatisk tanke.
            Det var vackert och dessutom befriande att höra att företrädare
            för Alliansen också kan uttrycka sig i de termerna. Vi kan konstatera
            att ryktet om Folkpartiets socialliberala död tydligen är betydligt
            överdrivet, och det är befriande.
          </note>
          <note>
            Vi har samma uppfattning. Välfärdens kärna spelar en viktig roll
            också i jämlikhetssträvanden och jämlikhetsskapande eftersom det
            ska ge frihet åt alla människor. Precis som jag har också du erfarenhet
            från kommunalpolitik i Skåne – du som landstingspolitiker i Region
            Skåne och jag som kommunalpolitiker i Landskrona. Vi känner till
            betydelsen av vad man gör ute i verksamheterna – i äldreomsorgen
            och i sjukvården, i kollektivtrafiken och i skolan.
          </note>
          <note>
            Därför har vi sagt att det är viktigt att stärka de kommunala
            verksamheterna. Vi vill satsa 1 miljard på äldrevården, 400 miljoner
            till hälso- och sjukvården och ytterligare ett par miljarder på
            extratjänster och utbildningskontrakt för unga för att vi ska
            få fler händer i vården och för att vi ska få verksamheten att
            bli bättre.
          </note>
          <note>
            Du satt i en situation i majoritet i Region Skåne då både personal
            och medborgare för något år sedan demonstrerade högljutt och vilt
            mot de nedskärningar och de utmaningar som fanns i Region Skåne.
            Därför vill jag ställa en fråga till dig. Om du nu hade haft uppdraget
            kvar och hade kunna t välja mellan regeringens budgetalternativ
            och det som du själv har röstat igenom i Sveriges riksdag – hade
            du då tackat nej till de ytterligare satsningarna på kommuner
            och landsting? Och hade de varit onödiga i din verksamhet?
          </note>
          <note>
            (Applåder)
          </note>
          <note type="speaker">
            Anf. 24 MATS PERSSON (FP) replik:
          </note>
          <note>
            Det förslag som regeringen har lagt fram innebär höjda skatter
            för löntagare, vanligt folk och företagare på omkring 25 miljarder
            kronor. Jag tror på ett samhälle där vi bygger Sverige starkt
            genom att vi arbetar, genom att fler företag kan växa till och
            genom att de företag som finns kan växa. Det sker inte när ni
            höjer skatterna med 25 miljarder kronor.
          </note>
          <note>
            Jag tror att det handlar mycket om tidsperspektiv, och jag tror
            att när man gör som ni försöker göra – höjer skatten med 25 miljarder
            kronor – skjuter man sig själv i svansen. Det man gör är att man
            höjer skatten och långsiktigt får mindre pengar för att finansiera
            den gemensamma välfärden. Det är ingen bra utveckling.
          </note>
          <note>
            Det är inte jag som säger detta. Detta säger Konjunkturinstitutet
            och oberoende bedömare som har granskat er budget. De säger att
            skattehöjningarna leder till färre jobb. I längden leder det till
            mindre pengar till välfärden.
          </note>
          <note>
            Det var ju trevligt att Niklas Karlsson tyckte om mitt anförande
            och att du gärna vill vara en del av den liberala jämlikhetspolitiken.
            Min erfarenhet är att när det går från ord till handling finns
            det en väldig skillnad mellan liberal rättvisa och socialistisk
            rättvisa. Vårt mål är inte att bekämpa rikedom. Vårt mål är att
            bekämpa fattigdom. Vi ser inte jämlikhet som detsamma som att
            alla människor ska ha lika mycket. Vi ser jämlikhet som att den
            som tar extra ansvar, den som utbildar sig och den som anstränger
            sig ska få någonting tillbaka i termer av att det ska löna sig.
            Det är inte detsamma som att alla ska ha lika mycket. Den socialistiska
            rättvisan och den liberala rättvisan är inte samma sak. Vi bekämpar
            fattigdom – inte rikedom.
          </note>
          <note>
            (Applåder)
          </note>
          <note type="speaker">
            Anf. 25 NIKLAS KARLSSON (S) replik:
          </note>
          <note>
            Herr talman! Om nu Mats Persson har den synen på jämlikhet kanske
            han skulle läsa igenom Folkpartiets partiprogram. Då skulle ha
            n upptäcka att det finns rätt mycket mer gemensamt med andra partier
            än bara socialliberalismen. Vi kanske till och med får se dig
            i ett annat parti framöver. Du är varmt välkommen i så fall.
          </note>
          <note>
            Jag måste kommentera det här med skattehöjningar. Det är rätt;
            man kan ha synpunkter på skattehöjningar. Men om det är så viktigt
            att man inte höjer skatten därför att man då skjuter sig i svansen
            – tala då om för mig varför man ska föra den politik som ni nu
            väljer att föra i er budgetmotion!
          </note>
          <note>
            Ni säger att vi inte kan höja skatten på nationell nivå och att
            vi inte kan göra satsningarna på välfärdens kärna i våra landsting
            och kommuner. Effekten blir ju nu att för att Sveriges kommuner
            och landsting ska klara av de utmaningar som finns framför dem
            och för att kunna klara av de behov som medborgarna har av välfärd
            står vi inför en situation där 85 kommuner och 2 landsting i Sverige
            höjer skatten för nästa år. Den politik du företräder, Mats Persson,
            innebär i praktiken att vi omfördelar från dem som tjänar lite
            mer till dem som tjänar lite mindre när det gäller bördorna. Det
            är vi som har höga inkomster som ska få skattesänkningar för att
            de som är vanliga löntagare och har normala inkomster ska bära
            våra gemensamma bördor i de utmaningar som välfärden har framför
            sig.
          </note>
          <note>
            Varför är det mer rättvist? Varför ger det bättre förutsättningar
            för kommunerna att leverera? Och varför kommer detta att innebära
            att vi får högre tillväxt i Sverige?
          </note>
          <note type="speaker">
            Anf. 26 MATS PERSSON (FP) replik:
          </note>
          <note>
            Det är riktigt att Sverige står inför stora utmaningar. Jag skulle
            vilja säga att den åldrande befolkningen är en av de absolut största
            utmaningarna. Hur ska vi kunna utveckla välfärden så att den lever
            upp till de förväntningar vi människor har? Och hur ska vi kunna
            utveckla välfärden när allt fler människor blir äldre?
          </note>
          <note>
            Jag har ingenting emot att man ibland höjer skatter. Det gör
            vi i vår budget på saker som är dåliga för samhället – alkohol
            och tobak. Vi har höga miljöskatter i Sverige, och det är i grund
            och botten bra. Men när man börjar höja skatten på arbete tror
            jag att det innebär att vi långsiktigt inte bygger Sverige starkt.
            Det är inte den långsiktiga lösningen på välfärdens problem. Det
            kan ibland i vissa kommuner och landsting finnas behov av att
            höja skatten där man lokalt känner att det just där finns specifika
            behov av att göra vissa investeringar eller att ta ett visst ansvar.
            Då får man föra diskussionen lokalt. Men jag tror inte på att
            betrakta alla kommuner och landsting som likadana och att använda
            skattebetalarna som en skattekista för att föra den vidlyftiga
            politik som ni står för.
          </note>
          <note>
            Om vi ska bygga Sverige starkt handlar det om att stå upp för
            arbetslinjen. Då handlar det om att det ska löna sig att arbeta
            och att inte höja skatten för 1,1 miljoner löntagare, som i ert
            förslag. Det är inte lösningen på problemet.
          </note>
          <note>
            På något sätt kommer man tillbaka till grundsynen. Jag tror att
            det handlar om detta: Ska det löna sig att arbeta, ta ansvar och
            utbilda sig, vilket jag tycker att det ska göra? Eller ska det
            inte göra det? Bygger vi Sverige starkt genom att se till att
            få fler skattebetalare, eller är skattehöjningar alltid lösningen?
            Jag tror att det är genom arbetslinjen och att få människor att
            växa som vi bygger Sverige starkt.
          </note>
          <note>
            (Applåder)
          </note>
          <note type="speaker">
            Anf. 27 JAKOB FORSSMED (KD):
          </note>
          <note>
            Herr talman! Det är i kommunerna som vi bygger Sverige. Många
            gör fantastiska insatser i de kommunala verksamheterna runt om
            i vårt land.
          </note>
          <note>
            Vi ska debattera kommunernas ekonomi och situation här i dag.
            Det viktigaste för kommunernas ekonomi är människors arbete, att
            människor kommer i arbete. Inkomstskatter är väsentliga för kommuner.
            Annat är naturligtvis viktigt, såsom statsbidrag och utjämning,
            men inkomstskatt på arbete är grunden. Därför är Alliansens budget
            bra för kommunal ekonomi. Jobben, tillväxten och därmed resurser
            till välfärden står nämligen i fokus. Att göra det dyrare att
            arbeta och anställa riskerar att försämra för kommunerna vilket
            vänstersidans budget hade inneburit. Och det är i kommunerna som
            vi bygger Sverige.
          </note>
          <note>
            Resurserna till vård och omsorg har vuxit när alliansregeringen
            har prioriterat välfärden och haft fokus på jobb och tillväxt.
            Alliansen har också investerat kraftfullt i skolan, i sjukvården
            och i omsorgen. Sverige har aldrig förr lagt så mycket pengar
            på välfärdstjänster som nu till skola, sjukvård och äldreomsorg.
            Resurserna har ökat per invånare och i fasta priser sedan 2006.
            Resurserna per elev har ökat från 2006 i alla skolformer. Och
            nu tillför vi ytterligare stora resurser till skolan.
          </note>
          <note>
            Antalet sysselsatta i kommunfinansierad verksamhet har ökat med
            drygt 30 000 personer mellan 2006 och 2014 och väntas öka med
            ytterligare 30 000 mellan 2015 och 2018. Vi har satsat stora resurser
            på till exempel äldreomsorgen. Resurserna till och kostnaderna
            för äldreomsorgen har ökat från ca 80 miljarder 2005 till strax
            över 100 miljarder 2012.
          </note>
          <note>
            Vi har kunnat läsa att Sverige lägger näst mest resurser i OECD
            på äldreomsorg. Och resurserna till välfärden som helhet har ökat
            med över 100 miljarder sedan regeringsskiftet 2006, i det Sverige
            som håller på att gå isär enligt vänstersidan.
          </note>
          <note>
            Vi har hört en del bra saker i debatten, och vi har hört en del
            saker som man kan ha synpunkter på. Alliansens budget innebär
            alltså något mer till skolan nästa år. Trots det talas det om
            de stora riskerna med minskad jämlikhet i skolan och annat. Vänstersidan
            borde vara glad för mer resurser till skolan.
          </note>
          <note>
            Jag tror att vi hörde Socialdemokraterna säga att det inte blir
            en ökad satsning med 500 miljoner kronor på tillgänglighet i cancervården
            nästa år. Det blir det! Det är Alliansens förslag. Göran Hägglund
            tog fram det i Regeringskansliet, och det presenterades i våras.
            Det fanns med i Alliansens valmanifest och kommer nu att genomföras.
            500 miljoner går till ökad tillgänglighet i cancervården.
          </note>
          <note>
            Vi har hört Vänsterpartiet och regeringen tala om sina satsningar
            på äldreomsorgen med 2 miljarder till ökad bemanning. Samtidigt
            vet vi att satsningen krymper. En besparing på äldreanslaget ökar.
            Äldreanslaget minskas med 1,44 miljarder i vänstersidans budget
            till 2018. Kvar blir drygt 500 miljoner kronor. Det är långt från
            de 2 miljarder som har utlovats. Det är kortsiktigt och inget
            för kommunerna att bygga på. Man kan inte heller beskriva skillnaden
            mellan en välfärd i fritt fall och en välfärd som går att lita
            på i termer av 500 miljoner kronor. Det är inte seriöst.
          </note>
          <note>
            Det är samma sak inom sjukvården. Om man tar vänsterns satsningar
            som ligger utöver Alliansens och bryter ned dem på exempelvis
            Jämtlands läns landsting blir det 18 miljoner utifrån deras befolkningsmängd.
            Men sedan rycker regeringens särskilda löneskatt för äldre bort
            drygt 7 miljoner. Då blir det 11 kvar. År 2016 skulle Jämtland
            få mindre pengar om vänsterns budget hade fått gälla, tack vare
            att man genomför en särskild löneskatt för äldre.
          </note>
          <note>
            Många äldre stannar nämligen kvar i arbete, inte minst inom sjukvården
            och inte minst i län och regioner som annars har svårt att klara
            sin kompetensförsörjning. Där kan de äldres erfarenhet tas till
            vara på ett bättre sätt. Sjuksköterskor, läkare och andra som
            stannar kvar och jobbar får nu en straffskatt av vänstersidan.
            Och de landstingen kommer naturligtvis att drabbas av det.
          </note>
          <note>
            En sista sak som jag vill ta upp är att vi i höst firar att barnkonventionen
            blir 25 år. Sverige har länge haft konventionen i svensk lag.
            Regeringen har deklarerat att de vill inkorporera den. Det är
            en ambition som jag delar. Men konventionen kan inte i första
            hand vara bokstäver utan måste återspeglas i barns verklighet.
            Det blir aktuellt också när vi diskuterar kommunal ekonomi.
          </note>
          <note>
            Vi vet att barn i ekonomiskt utsatta hushåll deltar i fritidsaktiviteter
            i mindre utsträckning än andra, särskilt när de blir lite äldre.
            Alliansregeringen införde en fritidspeng för att dessa barn ska
            få bättre möjlighet att vara med i fritidsverksamhet tillsammans
            med sina kompisar. Det är ett stöd för att betala till exempel
            träningsavgifter och som inte behöver konkurrera med andra utgifter
            i familjens ekonomi. Fritidspengen läggs nämligen utöver försörjningsstödet
            i kommunerna och kan bara gå till fritidsaktiviteter. Tanken är
            att barnen inte ska behöva känna ansvar för att träningsavgiften
            tas från hushållskassan.
          </note>
          <note>
            Denna peng ville den rödgröna regeringen med stöd av Vänsterpartiet
            slopa vid årsskiftet. De ville slå mot de här barnens fritidsaktiviteter.
            Nu blir den kvar. Och det vore ett välkommet besked här i dag
            om vi skulle kunna komma överens om att den kommer att bli kvar
            och att den inte ska avskaffas längre fram. Det är ett konkret
            besked som jag skulle vilja ha av vänstersidan efter budgetdiskussionen
            i dag.
          </note>
          <note>
            (Applåder)
          </note>
          <note type="speaker">
            Anf. 28 HÅKAN SVENNELING (V) replik:
          </note>
          <note>
            Herr talman! Det budgetförslag som Vänsterpartiet lade fram tillsammans
            med regeringen var det första budgetförslaget på åtta år som skulle
            utjämna ekonomiska inkomstskillnader i Sverige.
          </note>
          <note>
            Det finns ett fint diagram i finansplanen som jag brukar titta
            på när jag tänker på hur bra den budget som vi lade fram tillsammans
            faktiskt var. Det visar inkomstgrupper i Sverige per tionde percentil.
            Och det visar att de som har de lägsta inkomsterna i Sverige skulle
            få mest stöd med vårt budgetförslag, och de som har mest i inkomst
            skulle få betala lite mer. Det skulle för första gången på åtta
            år ha utjämnat inkomstskillnaderna i Sverige. Därför var jag stolt
            över den budget som vi i Vänsterpartiet lade fram tillsammans
            med regeringspartierna.
          </note>
          <note>
            Jakob Forssmed är stolt över att fritidspengen blir kvar. Det
            är ett litet extrabidrag som alliansregeringen lade till försörjningsstödet
            under sin tid vid makten och som de nu räddar. I vårt budgetförslag,
            Jakob Forssmed, fanns de pengarna med. Normen för försörjningsstödet
            höjdes helt enkelt. Man fick alltså lite mer att leva på i försörjningsstödet
            om man var en barnfamilj. I pengar hade det inte betytt någon
            särskilt stor skillnad. Men det finns ett viktigt signalvärde
            i det.
          </note>
          <note>
            Varför är du, Jakob Forssmed, bättre än den ensamstående pappan
            på att bestämma om innebandyklubban eller vinterjackan är viktigast?
            Har inte alla människor rätt till valfrihet och att själva bestämma
            över sina pengar? Varför ska du sitta här i Sveriges riksdag och
            bestämma att pengarna ska gå till fritidsaktiviteter, i stället
            för att pappan får ta det beslutet vid köksbordet?
          </note>
          <note type="speaker">
            Anf. 29 JAKOB FORSSMED (KD) replik:
          </note>
          <note>
            Herr talman! Av de resultat som oberoende bedömare har kommit
            fram till när de har granskat hur Sveriges jämlikhet har utvecklats
            kan vi konstatera att de skillnader som har uppstått i ekonomisk
            ojämlikhet framför allt uppstod före 2006 när Vänsterpartiet fanns
            som ett stödparti till den dåvarande regeringen. Om man även räknar
            de satsningar som Sverige gör på välfärden ligger vi bland den
            absoluta toppen i världen vad gäller jämlikhet. Det tycker jag
            är bra. Och det tycker jag att vi ska fortsätta med.
          </note>
          <note>
            En av de absolut viktigaste sakerna för att kunna hålla ihop
            Sverige och få ett jämlikt samhälle är fler jobb, att fler människor
            kommer i arbete. Därför ska vi vara väldigt glada för att vi nu
            har en bred sysselsättningsuppgång i Sverige, vilket jag hoppas
            att Vänsterpartiet noterar. Det är väldigt bra att vi har kunnat
            skapa 350 000 nya jobb och att fler är sysselsatta sedan 2006,
            trots att vi har gått igenom den djupaste finanskrisen och den
            djupaste lågkonjunkturen sedan 30-talet. Det är ett enormt styrkebesked
            för svensk ekonomi. Och det spelar väldigt stor roll för att fler
            hushåll ska kunna lyftas till en betydligt bättre ekonomisk standard.
          </note>
          <note>
            När det gäller fritidspengen är jag bekymrad över de barn som
            inte får fortsätta med sina fritidsaktiviteter. I samtal med Barnombudsmannen
            har barnen själva berättat att de känner ett ansvar för familjens
            ekonomi. De känner att det börjar bli för dyrt för deras familj.
            Barnen ska inte behöva känna detta. Deras rätt till lek, rekreation
            och fritid enligt barnkonven ­ tionen ska kunna respekteras. Det
            är motiven till fritidspengen, att värna de här barnens fritid.
          </note>
          <note>
            Rädda Barnen skriver i remissvaret till regeringens förslag att
            ett avskaffande av fritidspengen drabbar de mest utsatta barnen.
            Har Rädda Barnen fel, Håkan Svenneling?
          </note>
          <note type="speaker">
            Anf. 30 HÅKAN SVENNELING (V) replik:
          </note>
          <note>
            Herr talman! Jag delar såklart synen, Jakob Forssmed, att det
            är bra att fler människor kommer i arbete. Jag är väldigt glad
            över de lite försiktigt positiva prognoser som vi ser, även om
            jag är orolig över att det ser väldigt ojämnt ut över Sverige.
            Jag ser hur Sverige långsamt men säkert dras isär.
          </note>
          <note>
            Jag blir inte mindre orolig när jag träffar till exempel Leif
            som jobbar på marina verkstan i Kristinehamn. Han kan inte få
            en höjd a-kassa eftersom a-kassan inte har höjts sedan 2001. Det
            betyder att det blir väldigt stora ekonomiska konsekvenser för
            den enskilde individen om man har ett arbete eller om man inte
            har ett arbete. Man flyttar sig mellan olika inkomstgrupper i
            samhället väldigt snabbt, och det är svårt för den enskilde individen
            att anpassa sig och ställa om sin ekonomi till de nya förutsättningarna.
            Konsekvent under er tid vid makten och även nu när ni inte har
            makten, men ni har ändå tagit igen den tack vare Sverigedemokraterna,
            vägrar ni att höja taket och golvet i a-kassan.
          </note>
          <note>
            Det är nog irrelevant för människor att debattera huruvida klyftorna
            ökade före eller efter 2006. Det viktiga är att konstatera att
            OECD och en hel del andra institut har konstaterat att ojämlikheten
            i Sverige ökar. Det är vårt ansvar som politiker att se till att
            minska klyftorna i samhället.
          </note>
          <note>
            Den budget som jag var med om att lägga fram på riksdagens bord
            hade inneburit minskad ojämlikhet i Sverige. Den hade inneburit
            att de som har de lägsta inkomsterna skulle få det bättre. De
            som tjänade mycket skulle få betala lite mer för vår gemensamma
            välfärd. Därför är jag stolt över den budgeten. Den hade gett
            en välfärd att lita på.
          </note>
          <note>
            Det som jag kan konstatera med Jakob Forssmeds resonemang är
            att han gillar valfrihet. Men är du fattig, då är din valfrihet
            borta. Då har du inte rätt att bestämma, utan då är Jakob Forssmed
            din pappa som fattar beslutet om att din innebandyklubba är viktigare
            än din vinterjacka.
          </note>
          <note type="speaker">
            Anf. 31 JAKOB FORSSMED (KD) replik:
          </note>
          <note>
            Herr talman! Återigen: Vi vill värna barns rätt till fritid och
            rekreation så att de inte ska behöva känna att den utgiften konkurrerar
            med hushållskassan. Det är bra, och det är jag stolt över. Det
            är tråkigt att ni vill ta bort detta, men nu blir det kvar.
          </note>
          <note>
            Sedan säger Håkan Svenneling att om man inte har det så bra i
            Alliansens Sverige ska man inte ha någon valfrihet. Det är ni
            som avskaffar valfriheten. Det är ni som tar bort rätten för alla
            att välja vårdcentral. Det är inte vi som gör det. Vi vill främja
            valfrihet för alla. Oavsett plånbok och ekonomisk standard ska
            man ha möjlighet att välja. Det är ju en riktig valfrihet, som
            ni nu vill avskaffa.
          </note>
          <note>
            Du säger att du delar synen att fler kommer i arbete. Ja, det
            är bra. Men då skulle jag titta på de förslag som ni lägger fram
            i er budget. Med precision gör ni det dyrare att arbeta och att
            anställa. Det är inte politik för jobben, det är en politik som
            förstör för jobben. Därmed kommer den att leda till högre arbetslöshet
            och lägre sysselsättning än vad som annars skulle ha varit fallet.
          </note>
          <note>
            Jag tycker att det är bra att de skillnaderna har blivit tydliga
            här i dag, att vi står för olika politik när det gäller jobben
            och tillväxten. Det är också bra att det blir tydligt att vi med
            fler jobb och högre tillväxt också får större resurser till välfärden,
            och det är viktigt för Alliansen. Det är viktigt för Kristdemokraterna,
            och det är viktigt och bra för Sverige.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 21.)
          </note>
          <note>
            § 13 Statsskuldsräntor m.m.
          </note>
          <note>
            Finansutskottets betänkande 2014/15:FiU4
          </note>
          <note>
            Utgiftsområde 26 Statsskuldsräntor m.m. (prop. 2014/15:1 delvis)
          </note>
          <note>
            föredrogs.
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades under § 21.)
          </note>
          <note>
            § 14 Avgiften till Europeiska unionen
          </note>
          <note>
            Finansutskottets betänkande 2014/15:FiU5
          </note>
          <note>
            Utgiftsområde 27 Avgiften till Europeiska unionen (prop. 2014/15:1
            delvis)
          </note>
          <note>
            föredrogs.
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades under § 21.)
          </note>
          <note>
            § 15 Kommunikationer
          </note>
          <note>
            Trafikutskottets betänkande 2014/15:TU1
          </note>
          <note>
            Utgiftsområde 22 Kommunikationer (prop. 2014/15:1 delvis)
          </note>
          <note>
            föredrogs.
          </note>
          <note type="speaker">
            Anf. 32 KARIN SVENSSON SMITH (MP):
          </note>
          <note>
            Herr talman! Jag vill börja med att yrka bifall till reservation
            nr 1 om Förbifart Stockholm.
          </note>
          <note>
            I dag har vi att debattera hur nästan 50 miljarder ska användas
            inom utgiftsområde 22, Vägar och järnvägar. För att kunna göra
            det måste man först fundera på vad det är för problem som vi står
            inför. Vad är det som vi förväntas lösa?
          </note>
          <note>
            Det som är uppenbart för alla som har varit ute och pratat med
            människor är att järnvägens problem är det viktigaste vi har att
            ta itu med. Ca 5 miljarder om året är den samhällsekonomiska förlusten
            för att järnvägen inte fungerar. Det drabbar enskilda resenärer
            som inte kommer i tid. Det drabbar företag som inte får fram sina
            produkter. Stora företag i Sverige klagar och säger: Ni måste
            se till att järnvägen fungerar.
          </note>
          <note>
            Innan jag går in på den rödgröna visionen för hur vi ska ta itu
            med detta måste jag summera åtta år av Alliansens styre av trafiken.
          </note>
          <note>
            Ni började med att bromsa Citybanebygget i ett och ett halvt
            år. Sedan kom ni fram till att det kanske ändå var en poäng med
            att vidga getingmidjan i Stockholm. Men ett och ett halvt år stod
            hela järnvägsbygget stilla därför att Alliansen inte visste att
            det var viktigt.
          </note>
          <note>
            Det andra ni gjorde var att ni tog bort den flygskatt som vi
            rödgröna hade beslutat om. Ni avbröt planerna på kilometerskatt
            för lastbilstransporter och höjde banavgifterna för järnväg. Ni
            har varit väldigt konsekventa i att göra det billigare att förstöra
            klimatet och att göra det dyrare att värna om klimatet.
          </note>
          <note>
            Det tredje ni gjorde var att fortsätta att leka affär med järnvägen,
            att stycka sönder en sammanhållen järnvägstrafik och ta bort det
            övergripande ansvaret för att järnvägen fungerar. Konsekvenserna
            av det kan var och en se som åker runt i det svenska järnvägssystemet.
          </note>
          <note>
            Det fjärde ni gjorde var att inrätta ett mål om en fossilbränsleoberoende
            fordonsflotta 2030. Det målet gillar vi och alla partier. Det
            var enigt riksdagsbeslut om det. Detta är grundligt utrett, men
            ännu har ni inte gjort någonting för att visionen ska bli verklighet.
            På grund av detta har vi tappat åtta år på klimatområdet inom
            transportsektorn.
          </note>
          <note>
            Det femte och sista som jag tänker kommentera av allianstidens
            åtta år av styre över trafiken är Sverigebygget. Vi från de rödgrönas
            sida hade planerat att sätta igång höghastighetsjärnväg. Planerna
            var färdiga, och allt var finansierat och genomtänkt. Då säger
            Alliansen: Nej, vi ska inte ha höghastighetsspår. Det är robust
            olönsamt, sa finansministern.
          </note>
          <note>
            I nästan åtta år sa ni nej till det. Sedan insåg ni inför Almedalen
            i år att folk gillar att åka tåg och att det är en poäng med att
            tågen går fort. Då lanserade ni Sverigebygget. Detta är också
            en bra idé, men det måste fyllas med innehåll, med ordning och
            reda och anslag så att det blir verklighet och inte bara ett luftslott.
          </note>
          <note>
            Den rödgröna visionen är ett långsiktigt hållbart transportsystem.
            Den är fotad i den regeringsförklaring som lämnades i år där grunderna
            är jobb och klimat. Sverige ska bli bäst i EU på att bekämpa arbetslösheten.
            Sverige ska bli bäst på att ta ansvar för framtida generationer
            genom att minska klimatpåverkan. Vi vill prioritera järnvägen.
            Det är väldigt tydligt i regeringsförklaringen. Vi vill ha ordning
            och reda på väg- och järnvägstrafik.
          </note>
          <note>
            Grunden för att kunna göra det är att man har välfärd och skatteintäkter.
            Utan det kan man inte genomföra några reformer alls. Hur ska man
            då tänka?
          </note>
          <note>
            Jag tänker så här utifrån studier i ekonomisk historia: Sverige
            hade en exempellös ekonomisk utveckling mellan 1870 och 1970.
            Från att ha varit ett fattigt bondeland blev man ett av Europas
            rikaste länder. Detta gjorde man i hägnet av stora offentliga
            investeringar. Man byggde ut stambanorna, elektrifierade Sverige
            och installerade telefoner till alla hushåll. Det var stora reformer
            som betalades med offentliga medel. I samband med detta kunde
            företag växa till stora exportindustrier. Genom skatteintäkter
            kunde man fortsätta reformarbetet.
          </note>
          <note>
            Nu står Sverige inför en lika stor utmaning som omvandlingen
            från ett fattigt bondeland till ett rikt industriland. Vi måste
            fasa ut oljan ur transportsystemet. 77 procent av all olja som
            importeras till Sverige går till transporter. Vi är extremt sårbara
            och beroende av olja, och klimatpåverkan gör att transportsystemet
            orsakar 40 procent av all klimatpåverkan, om man räknar inhemska
            och ”uthemska” transporter. Så här kan vi inte ha det. Det är
            oansvarigt gentemot kommande generationer.
          </note>
          <note>
            Begreppet nyindustrialism har lanserats av statsministern. Jag
            tycker att det är ett bra begrepp. Det som behövs nu när man ska
            bygga ut järnvägen och fasa ut oljan är nya industrier och nya
            satsningar.
          </note>
          <note>
            Vad gör då Alliansen inför den här budgeten? Jo, man gör två
            saker. Det ena är att man omkullkastar den budget som Socialdemokraterna
            och Miljöpartiet tillsammans hade bestämt sig för. Med stöd av
            politiska krafter i den här kammaren, som vill återgå till en
            fornnordisk situation utan utländska influenser, kom man överens
            om att rösta ned vår budget.
          </note>
          <note>
            Det innebär 1,2 miljarder mindre till Trafikverket. De berövas
            de möjligheter som är nödvändiga för att sköta järnvägen, underhålla
            den och få bort snön. Varsel är lämnade. Det blir färre människor
            – har ni glömt arbetslinjen eller ingår det i Alliansens nya koncept?
            Mot det här vill vi rödgröna ha en större satsning på järnvägen,
            både för investeringar och för underhåll.
          </note>
          <note>
            Det andra som ni gör med stöd av de främlingsfientliga krafterna
            är att ni vill kickstarta ett vägprojekt, en ny motorväg i Stockholm.
          </note>
          <note>
            Mot detta har vi en reservation där vi på fem olika punkter förklarar
            varför vi tycker att det rådrum som regeringen bestämde skulle
            ske den 1 maj i år välkomnas. Det gjorde vi på fem punkter.
          </note>
          <note>
            Det ena är att det är oansvarigt att sätta i gång ett av Sveriges
            genom tiderna största infrastrukturprojekt utan att ha en klar
            finansiering. Förbifarten bygger på någonstans mellan 50 och 70
            procents biltrafikökning. De facto har biltrafiken i Stockholm
            stått stilla i flera år, trots stor inflyttning. De intäkter som
            man tänker sig finns inte på riktigt.
          </note>
          <note>
            Det andra är att man inte har någon som helst konsekvensbeskrivning
            av det här motorvägsbygget, trots det eniga riksdagsbeslutet om
            en fossiloberoende fordonsflotta. Är det någon av er som vågar
            berätta hur ni tror att ett motorvägsbygge ska leda till mindre
            oljeberoende i trafiken? Den planen vill jag se. Kommentera gärna
            detta i talarstolen senare!
          </note>
          <note>
            Vi säger också i vår reservationsförklaring att Förbifarten riskerar
            att leda till ett glest och utspritt bostadsbyggande, det vill
            säga precis motsatsen till direktiven för Sverigebygget. Sverigebygget
            går ut på att man ska ha ett attraktivt och tätt bostadsbyggande
            i städerna. Det är ett mycket tydligt och bra uppdrag. Förbifarten
            har precis motsatt effekt.
          </note>
          <note>
            Vi skriver i motionsförklaringen att de drygt 30 miljarderna
            till Förbifart Stockholm kan leda till att det blir mindre utrymme
            till kollektivtrafik. Det har vi ju redan hört i den budgetdebatt
            som ägde rum i veckan i Stockholms läns landsting. Det saknas
            7,6 miljarder i budgeten för kollektivtrafikinvesteringar. Det
            riskerar att försvinna tusen bussturer och att bli en utglesad
            trafik i tunnelbanan och eventuellt ovanpå det höjda taxor i kollektivtrafiken.
            Är det ett sätt att möta människors behov?
          </note>
          <note>
            Slutligen den för mig kanske allvarligaste invändningen mot att
            satsa 30 miljarder på en motorväg är att det riskerar att kullkasta
            Sveriges möjligheter att nå klimatmålen. För mig som miljöpartist
            finns det ingenting som kan prioriteras högre än att ta ansvar
            för de barn som finns nu och de som föds genom att möta klimatkatastrofen
            med ett hållbart transportsystem. En ny motorväg är precis motsatsen.
          </note>
          <note type="speaker">
            Anf. 33 PIA NILSSON (S):
          </note>
          <note>
            Herr talman! Onsdagen den 3 december blev en sorgens dag för
            hela Sverige. Det var då Alliansen och Sverigedemokraterna beslutade
            att säga ett rungande nej till regeringens förslag om 1,2 miljarder
            mer per år till drift och underhåll av Sveriges järnvägar. Det
            var dagen då Alliansen och Sverigedemokraterna beslutade att minska
            förutsättningarna för godstrafiken att komma och gå i tid. Det
            var dagen då Alliansen och Sverigedemokraterna med ett gemensamt
            beslut krossade folkets förhoppningar om ökad punktlighet och
            pålitlighet för tågtrafiken i Sverige.
          </note>
          <note>
            Onsdagen den 3 december, herr talman, beklagar jag djupt. Det
            blev en sorgens dag. Men det är inte bara sorgligt, utan det är
            samtidigt oerhört upprörande eftersom vi vet hur viktig infrastrukturen
            är för jobben och för en växande ekonomi.
          </note>
          <note>
            Regeringens mål är att Sverige ska ha EU:s lägsta arbetslöshet
            2020, och då behöver vi en järnväg som kan skapa bättre förutsättningar
            för arbetspendling, för större arbetsmarknadsregioner och för
            ett hållbart samhälle – en järnväg i världsklass som håller ihop
            Sverige!
          </note>
          <note>
            Men den svenska järnvägen mår inte bra. Vi ser skriande behov
            av resurser till bland annat nya spårväxlar , nya kontaktledningar
            och byten av nya spårsliprar. En spårväxels livslängd är ungefär
            35 år, men flertalet har överlevt sig själva och skulle behöva
            bytas ut i betydligt snabbare takt än vad som sker i dag. Det
            här skapar förseningar och påverkar ytterst förtroendet för både
            persontrafiken och godstrafiken.
          </note>
          <note>
            Det eftersatta underhållet får inte fortsätta eskalera, herr
            talman. Därför skulle arbetsmarknaden, näringslivet, ekonomin
            och miljön må betydligt bättre av regeringens föreslagna förstärkning
            på 1,2 miljarder per år. De pengarna skulle göra skillnad och
            även kunna bidra direkt till jobb i järnvägs- och anläggningsbranschen.
          </note>
          <note>
            Herr talman! För att resurserna ska kunna användas så effektivt
            som möjligt behövs en kraftfullare styrning.
          </note>
          <note>
            Riksrevisionen och Statens haverikommission har riktat skarp
            kritik och menar att en tydligare styrning är helt nödvändig för
            att förbättra punktligheten och minska riskerna för olyckor på
            spåren.
          </note>
          <note>
            Vi anser att staten successivt bör ta det samlade ansvaret. Den
            spretighet och otydlighet som råder i dag är helt oacceptabel.
            Det fungerar inte. Vem tar ansvar för helheten?
          </note>
          <note>
            Ska Sverige nå EU:s lägsta arbetslöshet år 2020 och klara klimatet,
            ska människor ta sig till och från jobbet i tid, ja, då måste
            järnvägen förbättras genom mer järnvägsunderhåll och kraftfullare
            styrning. Vi ser att marknadskrafterna inte ensamma förmår att
            skapa denna styrning, men vi tror att tydliga politiska beslut
            kan skapa bättre förutsättningar för ordning och reda även för
            järnvägsunderhållet.
          </note>
          <note>
            1,2 miljarder mer per år och en kraftfullare styrning, det är
            vad vi vill. Men detta, herr talman, vill inte Alliansen, och
            det är dessvärre deras budget som Sverigedemokraterna har bejakat
            och som vi nu har att rätta oss efter. Det är den som gäller.
          </note>
          <note>
            Herr talman! Trafikutskottet har en lång tradition av gott samarbete
            över blockgränsen för att nå fram till bra och långsiktiga beslut
            som gagnar våra medborgare. Tyvärr är satsningar på järnvägsunderhåll
            och dess styrning frågor som skiljer oss åt.
          </note>
          <note>
            Däremot tycks vi vara mer överens om sjöfartens viktiga strategiska
            betydelse för ett exportberoende land som Sverige. För att värna
            den svenska sjöfartsnäringen är det vår ambition att införa tonnageskatt,
            som nu finns i hela EU med undantag av just Sverige. Det innebär
            att svenska redare har sämre konkurrensvillkor och därför flaggar
            ut sina fartyg. Dessutom är sjöfarten en viktig pusselbit som
            ofta glöms bort i klimatdebatten och skulle kunna användas ännu
            smartare för att avlasta både väg- och järnvägstrafik.
          </note>
          <note>
            Flyget, herr talman, är ytterligare ett viktigt ansvarsområde
            som trafikutskottet har att hantera. Flyget är en del av de trafiklösningar
            som behövs för att upprätthålla god tillgänglighet över hela landet.
          </note>
          <note>
            Vad gäller Bromma finns det inga beslut om att stänga den flygplatsen.
            Bromma är i dag en del av det nationella basutbudet av flygplatser,
            vilket betyder att regeringen tycker att det är en viktig flygplats.
            Däremot är det inte givet att just den geografiska platsen för
            evig tid är den bäst lämpade för mellanregional flygtrafik.
          </note>
          <note>
            Det viktiga, herr talman, är att det finns tillräcklig kapacitet
            för flyg mellan huvudstaden och alla delar av landet, men i dagsläget
            finns inga alternativ till Bromma. Därför kommer inte Bromma att
            läggas ned.
          </note>
          <note>
            Herr talman! Onsdagen den 3 december var dagen då Sveriges medborgare
            och företag blev snuvade på bättre drift och underhåll av våra
            järnvägar på grund av Alliansens och Sverigedemokraternas beslut
            om att säga nej till 1,2 miljarder.
          </note>
          <note>
            Onsdagen den 3 december var dagen då förutsättningarna för godstrafiken
            att komma och gå i tid minskade avsevärt på grund av Alliansens
            och Sverigedemokraternas beslut om att säga nej till 1,2 miljarder
            mer per år.
          </note>
          <note>
            Onsdagen den 3 december var dagen då förutsättningarna för ökad
            punktlighet och pålitlighet i tågtrafiken minskade rejält på grund
            av Alliansens och Sverigedemokraternas beslut om att säga nej
            till 1,2 miljarder mer per år till järnvägsunderhåll.
          </note>
          <note>
            Herr talman! Onsdagen den 3 december blev en sorgens dag. Jag,
            precis som övriga Sverige, beklagar detta djupt.
          </note>
          <note>
            (Applåder)
          </note>
          <note>
            I detta anförande instämde Johan Andersson, Rikard Larsson, Teres
            Lindberg, Lars Mejern Larsson, Jasenko Omanovic, Leif Pettersson
            och Suzanne Svensson (alla S).
          </note>
          <note type="speaker">
            Anf. 34 PATRIK JÖNSSON (SD):
          </note>
          <note>
            Herr talman! Vi har förmånen att bo i ett vackert land som är
            tämligen rikt men också ganska glesbefolkat. En förutsättning
            för vårt framtida välstånd är en god tillväxt. Det kräver i sig
            goda kommunikationer och en väl fungerande infrastruktur som ska
            vara anpassad inte bara för persontransport utan även för godstrafik.
            Vi måste inse att företagen är beroende av att man kan få sin
            leverans av gods i tid, likaväl som att de som jobbar inte kommer
            för sent på grund av att bristande underhållsresurser lett till
            ett ställverksfel, en krånglande växel eller att man sitter i
            en buss som kört fast i en snödriva.
          </note>
          <note>
            Herr talman! Sverigedemokraterna är oroade över följderna av
            de alldeles för låga anslagen till den svenska infrastrukturen.
            Det är inte bara de senaste åren utan under minst tre decennier
            som för lite pengar satsats på underhåll och nybyggnation av såväl
            väg- som järnvägsinfrastruktur. I Sverigedemokraternas budget
            återfinns väsentligt större anslag än i såväl Alliansens som regeringens
            budget.
          </note>
          <note>
            Faktum är att vi i vårt budgetförslag för 2015 hade hela 370
            miljoner kronor mer än i regeringens förslag och nästan 1,6 miljarder
            mer än vad Alliansen presenterat. För kommande år är skillnaderna
            än större. För 2017 var vårt anslag 3,3 miljarder större och från
            2018 4,2 miljarder större än vad regeringen anslagit. Jämför man
            vårt förslag med Alliansens är skillnaden än större: 5,3 miljarder
            från 2018.
          </note>
          <note>
            Herr talman! Sverigedemokraterna är det enda parti som tar problemen
            med Sveriges infrastruktur på riktigt allvar. Det pratas om Sverigebygget,
            ett vallöfte från Alliansen där det bland annat ingår att höghastighetsbanor
            ska byggas mellan Stockholm och Göteborg och mellan Stockholm
            och Malmö. Det är en investering som beräknas kosta ca 140 miljarder.
            Sannolikt är den siffran gravt underfinansierad. Jag vill upplysa
            er om att denna summa, 140 miljarder, ungefär motsvarar den årliga
            nettokostnaden för den massinvandringspolitik som förs.
          </note>
          <note>
            Man kan ha ett Sverigebygge på olika sätt: antingen genom att
            bygga segregation och utanförskap eller genom att stärka satsningar
            på infrastruktur, välfärd och tillväxt. Med vår politik hade resurser
            funnits att bygga höghastighetsbanor, men nu pratas det i stället
            om märklig lånefinansiering utomlands samt krav på samfinansiering
            från regioner, kommuner och näringsliv. Denna satsning riskerar
            nu att bli en gökunge som puttar andra viktiga satsningar samt
            underhåll ur järnvägsboet.
          </note>
          <note>
            Vi behöver även fortsätta en förstärkning av vägnätet. Ett exempel
            på misslyckad plakatpolitik är stoppet av Förbifart Stockholm.
            Om bygget skulle stå still till maj skulle kostnaden uppgå till
            bortåt en halv miljard. Förbifart Stockholm behövs för den ekonomiska
            tillväxten. Om företagen kan attrahera personal från hela regionen
            och leverera varor och tjänster utan att fastna i bilköer gynnas
            ekonomin.
          </note>
          <note>
            Förbifart Stockholm behövs för en växande trafik, då befolkningen
            i Stockholms län de senaste tolv åren har ökat med mer än 300
            000 invånare. Förbifart Stockholm ger en bättre kollektivtrafik,
            eftersom goda möjligheter skapas för en kollektivtrafik som är
            bra även med buss. Stockholmsregionen behöver både Förbifarten
            och utökad kollektivtrafik.
          </note>
          <note>
            Förbifart Stockholm binder samman norra och södra Stockholm,
            vilket ger de boende bättre möjligheter att bo och arbeta i de
            olika delregionerna. Förbifarten gynnar faktiskt stora delar av
            landet, då även genomfartstrafiken får ett bättre flöde.
          </note>
          <note>
            Vi accepterar inte Socialdemokraternas och Miljöpartiets stopp
            av bygget. Vi får vänta och se. När röken från nyårsraketerna
            har lagt sig ska byggarbetarna åter sätta spadarna – eller skoporna,
            om man så vill – i backen. Jag gläds därför åt dagens artikel
            från Åsa Romson och Karin Svensson Smith, där man klargör att
            man lägger ned sitt motstånd och låter byggandet av Förbifarten
            återupptas.
          </note>
          <note>
            Vi accepterar inte heller att man försöker stänga Bromma flygplats,
            som är viktig för hela Sverige och är en nationell angelägenhet.
            Arlanda saknar kapacitet i rusningstid för att ta över Brommas
            trafik.
          </note>
          <note>
            Herr talman! Sverigedemokraterna vill åter betona vikten av att
            man stärker resurserna till järnvägsunderhåll. Hade vår budget
            fått stöd hade vi haft avsevärt mycket mer pengar till detta.
            Vi vill ha ordning och reda på underhållet. Vi vill därför ta
            tillbaka järnvägsunderhållet i statlig regi. En reell effekt av
            privatiseringen är fler tjänstemän bakom skrivbordet och färre
            arbetare i spåret.
          </note>
          <note>
            Sverigedemokraterna vill se att de värsta flaskhalsarna byggs
            bort och att en större andel av väg- och järnvägssatsningarna
            läggs på det expansiva Skåne. Det är akut att få till stånd dubbelspår
            mellan Hässleholm och Kris ­ tianstad, landets mest trafikerade
            enkelspår. Dubbelspår behövs även mel ­ lan Helsingborg och Ängelholm,
            så att vi kan få ut full effekt av Hallands ­ åstunneln. E6 mellan
            Helsingborg och Malmö är i behov av utbyggnad till trefilig motor
            väg. Den korkar igen med all lastbilstrafik.
          </note>
          <note>
            Vi ser ett behov av att bygga ut E20 i Västergötland till motorväg,
            vilket vi anslagit 2 miljarder till i vår budget. För att förbättra
            för Stockholms pendlare vill vi i inledningsskedet också anslå
            1 miljard till statlig medfinansiering av Stockholms tunnelbana.
          </note>
          <note>
            Industrin i Norrland behöver bättre tillgänglighet. Därför satsar
            vi bland annat medel på att förstärka Inlandsbanan som redundant
            bana till Norra stambanan och Stambanan genom övre Norrland. Vi
            vill också anslå 2 ½ miljard kronor till en marknadspott i syfte
            att komma till rätta med flaskhalsar i infrastrukturen, vilka
            verkar hämmande på industrin.
          </note>
          <note>
            Herr talman! Sverigedemokraterna är kritiska till att man sjösätter
            trafikstyrningssystemet ERTMS innan man fått det att fungera på
            ett fullgott sätt. I röret ligger Malmbanan och Korridor B mellan
            Stockholm och Malmö via Hallsberg och Norrköping. ERTMS har slagit
            sönder trafiken på Botniabanan och visat sig ej moget att ta i
            drift på våra svenska järnvägar. Innan man fortsätter att bygga
            ut ERTMS måste man få detta att fungera stabilt, annars blir det
            utöver en en orm kostnad på 30 miljarder höga kostnader för driftsstörningar
            och ännu lägre förtroende för våra svenska järnvägstransporter.
          </note>
          <note>
            Herr talman! Jag vill yrka bifall till vår motion 2014/15:1041,
            där vi skriver att vi vill utreda om Trafikverket ska kvarstå
            som en myndighet eller om man ska återgå till den tidigare ordningen
            med ett vägverk och ett banverk. Jag yrkar även bifall till utskottets
            förslag angående tillkännagivanden till regeringen om att inte
            tillsätta en förhandlingsperson för avveckling av citynära flygplatser
            samt om återtagande av byggnationen av Förbifart Stockholm senast
            den 1 januari 2015.
          </note>
          <note type="speaker">
            Anf. 35 KARIN SVENSSON SMITH (MP) replik:
          </note>
          <note>
            Herr talman! Patrik Jönsson pratar om att man förlorar en halv
            miljard på att stoppa Förbifarten. Jag litar dock på uppgifterna
            från vårt kansli, som har kollat med Trafikverket. Det handlar
            om mellan 170 och max 250 miljoner kronor. Det ska ställas mot
            kostnaden för att genomföra bygget. Det finns ingen riktig finansiering.
            Det kommer att kosta skattebetalarna mycket mer att genomföra
            det. I vilket fall som helst är frysningskostnaden i detta fall
            en bråkdel av vad det kostade att frysa Citybanan ett och ett
            halvt år.
          </note>
          <note>
            Jag tänkte prata om järnvägssituationen i Skåne, Patrik Jönsson,
            eftersom både du och jag kommer därifrån. Du säger att Sverigedemokraterna
            vill ha en fungerande infrastruktur. Förmodligen är du liksom
            jag medveten om att det i snitt är elva fel per dygn i det skånska
            järnvägssystemet. Hur kan ni då tänka er att samarbeta med Alliansen,
            som sänker möjligheterna för Trafikverket att göra någonting åt
            järnvägen? Man tappar 1,2 miljarder per år. Vårt budgetförslag
            är mycket bättre i det avseendet. Jag förstår inte hur du kan
            alliera dig med dem som vill undanröja möjligheterna att göra
            någonting åt detta, med dem som varslar järnvägsarbetare i stället
            för att anställa fler. När du kommer hem till Skåne och träffar
            folk som blir stående på stationerna, hur kan du då förklara att
            du har röstat på en budget som gör att tågen blir stående? Svara
            på det, Patrik Jönsson!
          </note>
          <note type="speaker">
            Anf. 36 PATRIK JÖNSSON (SD) replik:
          </note>
          <note>
            Fru talman! Karin Svensson Smith och hennes parti har haft alla
            möjligheter i världen att stödja den bästa budgeten för infrastrukturpolitiken,
            nämligen Sverigedemokraternas budget. Därför tycker jag att det
            är lite konstigt att stå här och raljera över vårt ställningstagande.
            Jag tyckte också att jag var väldigt tydlig när jag förklarade
            den extremt kostsamma invandringspolitikens effekter på detta.
          </note>
          <note>
            Beträffande Förbifart Stockholm har Stockholms handelskammare
            konstaterat att om det projektet skulle stå till i maj skulle
            samhällskostnaderna för detta gå upp till ca 2 miljarder kronor.
            Med siffran 4 miljoner om dagen blir det cirka en halv miljard
            för detta.
          </note>
          <note type="speaker">
            Anf. 37 KARIN SVENSSON SMITH (MP) replik:
          </note>
          <note>
            Fru talman! Det vi gör i riksdagen när vi hanterar skattebetalarnas
            pengar, när vi beslutar om lagar och ordning, är det som ska göra
            det bättre för väljarna.
          </note>
          <note>
            Titta på vad som händer i det skånska järnvägssystemet! När företagen
            inte kan få sina varor i tid, när de inte kan leverera produkter
            och blir av med order, när tågen kör fast i snödrivor, när folk
            inte kommer till sina flyg i tid och inte kan hämta på dagis innan
            det stänger, då undrar man: Vad gör de i riksdagen egentligen?
          </note>
          <note>
            Järnvägen är politikens ansvar. Det var det ansvaret som Socialdemokraterna
            och Miljöpartiet tog tillsammans när vi anslog mer pengar till
            järnvägen och när vi sa i regeringsförklaringen att järnvägen
            ska prioriteras. Vi sätter klimatet och jobben först.
          </note>
          <note>
            Patrik Jönsson har röstat ned den budgeten och sett till att
            de blir varslade som skulle se till att varorna kommer fram och
            att resenärerna kommer i tid. Dessutom säger du, Patrik Jönsson,
            att ni vill ha en sammanhållen järnvägstrafik och att staten återtar
            underhållet. Har du frågat någon enda av allianskollegerna vad
            de tycker om det? Ordning och reda på järnvägen och vägen står
            Miljöpartiet och Socialdemokraterna för. Alliansens koncept för
            järnvägen ser vi ju på riktigt. Det är precis motsatsen för järnvägen:
            tåg som inte kommer i tid, ingen ordning och reda på någonting.
            Hur kan du försvara det inför dina väljare?
          </note>
          <note type="speaker">
            Anf. 38 PATRIK JÖNSSON (SD) replik:
          </note>
          <note>
            Fru talman! Sverigedemokraterna hade ca 370 miljoner kronor mer
            i sitt budgetförslag än vad regeringen hade i sitt, så vi tar
            definitivt ansvar. För år 2018 har vi 4,2 miljar der mer än vad
            regeringen har anslagit i denna fråga. Vi tar definitivt ansvar.
            Vi prioriterar definitivt vår svenska välfärd framför en helt
            ansvarslös invandringspolitik.
          </note>
          <note type="speaker">
            Anf. 39 PIA NILSSON (S) replik:
          </note>
          <note>
            Fru talman! Jag vet inte om man ska skratta eller gråta inför
            Patrik Jönssons och Sverigedemokraternas sätt att på något vis
            försöka bortförklara sitt agerande, det som ni faktiskt har gjort.
          </note>
          <note>
            Den knapp du och dina partikamrater tryckte på den 3 december,
            Patrik Jönsson, innebar inte en spänn mer till järnvägsunderhåll.
            Den innebar 1,2 miljarder mindre till järnvägsunderhåll. Här står
            du och talar om att du är oroad över bristande resurser till järnvägsunderhåll.
            Du är oroad över minskade anslag. Oroad skulle du ha varit den
            3 december, när du tryckte på knappen som innebar 1,2 miljarder
            mindre till järnvägsunderhåll. Men den oron hörde vi inte ett
            dyft om då. Det är inte speciellt politiskt hederligt, Patrik
            Jönsson, att först stå och prata om att man vill någonting och
            sedan de facto besluta om någonting annat som innebär 1,2 miljarder
            mindre.
          </note>
          <note>
            Det står nämligen i ert särskilda yttrande hur viktigt det är
            med ökad robusthet och effektivitet i transportsystemet. En fungerande
            infrastruktur är avgörande för industri och företagande, och det
            är angeläget att den infrastruktur vi redan har får ett fullgott
            underhåll. Så står det i ert särskilda yttrande. Därför undrar
            jag nu, Patrik Jönsson och Sverigedemokraterna: På vilket sätt
            leder ert agerande i riksdagen till ett fullgott underhåll av
            vårt lands infrastruktur?
          </note>
          <note>
            Hur tänker du förklara för alla resenärer som får frysa på perrongerna
            i vinter att ni röstade nej i riksdagen till förbättrat underhåll?
            Vad tänker Sverigedemokraterna och Patrik Jönsson säga till alla
            företagare runt om i landet som är beroende av en fungerande järnväg?
          </note>
          <note>
            Det här, fru talman, som Patrik Jönsson försöker göra ett nummer
            av nu är inget annat än rent hyckleri!
          </note>
          <note>
            (Applåder)
          </note>
          <note type="speaker">
            Anf. 40 PATRIK JÖNSSON (SD) replik:
          </note>
          <note>
            Fru talman! När Sverigedemokraterna tog ställning till vilken
            budget vi skulle stödja – eller inte stödja genom att lägga ned
            våra röster – tog vi ett mycket stort ansvar genom att göra en
            helhetsbedömning.
          </note>
          <note>
            Vår helhetsbedömning var att det är en ödesfråga för hela Sveriges
            framtid vilken invandringspolitik som förs. Jag har presenterat
            effekterna tydligt här: Runt 140 miljarder årligen kan man uppskatta
            kostnaderna till. Det är en höghastighetsbana per år. När vi tar
            detta ansvar ser vi en helhet, och den helheten är tydlig. Vi
            ser vad vi kunde ha gjort för de pengarna.
          </note>
          <note>
            Fru talman! Pia Nilsson och hennes parti Socialdemokraterna kunde
            ha valt att stödja Sverigedemokraternas budget. Då hade vi fått
            370 miljoner kronor mer till järnvägsunderhåll. Vi hade fått 3,3
            miljarder mer från 2017 och 4,2 miljarder mer från 2018 att lägga
            på järnvägsunderhåll. Detta hade givetvis gynnat våra industrier.
            Det hade gynnat våra resenärer, som hade sluppit stå och frysa
            på plattformarna.
          </note>
          <note>
            Men ditt parti, Pia Nilsson, valde en helt annan väg att gå.
            Ni valde att inte stödja vårt förslag, som hade gett ännu mer
            än ert till järnvägsunderhåll och även till vägunderhåll och andra
            väsentliga projekt inom både väg och järnväg. Valet är alltså
            Pia Nilssons och Socialdemokraternas, fru talman.
          </note>
          <note type="speaker">
            Anf. 41 PIA NILSSON (S) replik:
          </note>
          <note>
            Fru talman! Det beslut som du fattade den 3 december, Patrik
            Jönsson, innebar 1,2 miljarder mindre till järnvägsunderhåll.
            Det utgår jag från att du och dina kolleger är fullt medvetna
            om. Att då lite självömkande stå i talarstolen här i Sveriges
            riksdag och hävda att ni egentligen vill ha en större satsning
            är inte speciellt hederligt. Det är inte ens trovärdigt.
          </note>
          <note>
            Ni har röstat för en budgetram som innebär sämre förutsättningar
            för punktlighet, för tågen att komma och gå i tid och för godstrafiken
            att fungera. Det som hela folket efterfrågar underminerar ni genom
            att aktivt rösta på Alliansens förslag, som innebär 1,2 miljarder
            mindre.
          </note>
          <note>
            Jag förstår inte ditt resonemang. Det här är hyckleri, inget
            annat än hyckleri. Jag måste säga att jag tycker att Sverigedemokraterna
            i det här läget sviker tågresenärerna. Ni sviker företagen, ni
            sviker näringslivet och ni sviker hela svenska folket.
          </note>
          <note type="speaker">
            Anf. 42 PATRIK JÖNSSON (SD) replik:
          </note>
          <note>
            Fru talman! Sverigedemokraterna tar till skillnad från Pia Nilsson
            och Socialdemokraterna ett mycket stort ansvar för den svenska
            järnvägstrafiken och den svenska vägtrafiken när vi anslår betydligt
            mer pengar än vad Socialdemokraterna har kunnat anslå i sin budget.
          </note>
          <note>
            Vi gör en helt annan prioritering. Dessutom tar vi ett helhetsgrepp
            om hela den svenska ekonomin och hela den svenska välfärden. Vi
            har varit mycket tydliga, och vi har tagit ställning till detta.
          </note>
          <note>
            Ni kunde ha valt att stödja vår budget. Då hade vi fått 1,5 miljarder
            mer än vad vi sitter med nu. Det som är hyckleri är när ni aktivt
            väljer att gå till budgetprocessen i tron att ni har 51 procent
            av väljarna och vägrar samtala. Ni samtalar inte med Alliansen,
            och ni samtalar inte med Sverigedemokraterna. Hur kan man tro
            att man ska få sin vilja igenom när man agerar som om man hade
            majoritet i riksdagen? Ni har inte majoritet. Det är 2014. Det
            är dags att vakna upp, Pia Nilsson. Det är dags att börja samtala.
            Det är dags att börja ta ansvar för både järnväg och väg.
          </note>
          <note>
            (Applåder)
          </note>
          <note type="speaker">
            Anf. 43 EMMA WALLRUP (V):
          </note>
          <note>
            Fru talman! Vi står inför en enorm utmaning att rädda vårt klimat
            för att kunna leva tryggt och säkert, få mat på bordet och ha
            en fungerande infrastruktur som inte faller sönder på grund av
            starka regn och stormar, som vi har sett till exempel i Halland
            i år. Vår civilisation står på spel. Då är det inte mer än rimligt
            att vi gör kraftfulla omställningsåtgärder som ger effekt.
          </note>
          <note>
            Tågtrafiken är en av de absolut effektivaste åtgärderna för att
            bygga ett resurssnålt, miljövänligt samhälle. Sverige har nu under
            många år satsat för små resurser på drift och underhåll av järnvägssystemet,
            vilket har bidragit till den förseningsproblematik som vi ser.
          </note>
          <note>
            Det är därför mycket sorgligt att den rödgröna budgeten röstades
            ned. I den hade vi, som har sagts så tydligt här tidigare, en
            kraftfull förstärkning av drift och underhåll och reinvesteringar
            med absolut störst fokus på att öka tillförlitligheten och underhållet.
          </note>
          <note>
            De här åtgärderna hade också skapat många arbetstillfällen. Det
            handlade om 5 miljarder kronor fram till år 2018.
          </note>
          <note>
            Järnvägsunderhållet har under många år varit eftersatt, och antalet
            allvarliga fel i järnvägen har eskalerat under den förra, moderatledda
            regeringen. Till exempel påtalar Näringslivets transportråd tydligt
            att det är mycket viktigt för dem att ha tillförlitlighet hos
            järnvägen.
          </note>
          <note>
            Vårt svenska järnvägssystem lever tyvärr inte upp till detta
            i dag, vilket alla vet. Det gäller till exempel spår som inte
            har blivit utbytta på 20 år trots underhållsplaner. Det handlar
            också om att ha tillräckligt med arbetare på banan för att arbetsmiljön
            ska vara säker. Nu varslas ytterligare ett stort antal banarbetare
            på grund av att den borgerliga budgeten har gått igenom.
          </note>
          <note>
            Detta är helt orimligt i en tid när vi behöver utöka underhållet.
            Jag har svårt att förstå hur den borgerliga alliansen tänker.
            Näringslivet ropar högt efter en fungerande järnväg. Ni slår undan
            fötterna för ett ekologiskt hållbart näringsliv med er politik.
          </note>
          <note>
            Jag förstår inte hur ni tänker att vi ska nå klimatmålen. Inte
            ens när det gäller näringslivspolitiken kan ni tänka grönt och
            ekologiskt. Det är väldigt sorgligt. Jag tror inte att vi kommer
            att klara detta om inte ni och alla börjar ta sitt ansvar och
            tänker om.
          </note>
          <note>
            Det är också mycket tråkigt att höra att Förbifarten kommer att
            byggas. Det har varit en presskonferens, och det har framkommit
            att regeringen kommer att kompensera byggandet av Förbifarten
            med en plan för en fossilfri fordonsflotta och ny tunnelbana i
            nord–sydlig riktning i Stockholm. Detta tycker Vänsterpartiet
            är mycket positivt. Det är nödvändigt att vi får fram mycket konkreta
            mål för hur vi ska nå klimatmålen i tid. Då krävs det kraftfulla
            åtgärder och en tydlig styrning särskilt i infrastrukturplanen,
            och det är bra att man nu kommer att ta fram mål om en fossilfri
            fordonsflotta. Men Vänsterpartiet vill inte se att Förbifarten
            byggs. I stället för dessa vägsatsningar hade man kunnat satsa
            på kollektivtrafiken, och vi hade kunnat få se den klimatomställning
            som är nödvändig.
          </note>
          <note>
            Naturvårdsverket motsätter sig Förbifart Stockholm. Den strider
            mot miljöbalken och kommer att leda till kraftigt ökade utsläpp.
            De har konstaterat att projektet strider mot Sveriges klimatmål
            – så stora utsläpp handlar det alltså om. Enligt Trafikverkets
            prognos för Förbifart Stockholm förväntas en trafikökning i regionen
            bli 69 procent, och i innerstaden väntas en ökning med 33 procent.
            Problemen med trängsel i innerstaden kommer alltså att öka med
            Förbifart Stockholm. Samtidigt hävdar Trafikverkets egen miljöexpertis
            att teknikutvecklingen framöver inte kommer att räcka för att
            vi ska nå klimatmålen. Vi måste minska mängden bilar. Biltrafiken
            skulle behöva minska med 20 procent till 2030 och i storstäderna
            med 25 procent, enligt miljöexperterna på Trafikverket.
          </note>
          <note>
            Förbifarten är på lång sikt en miljökatastrof för oss alla, men
            på kort sikt drabbar den stockholmare väldigt olika. Om man ritar
            in vägplaneringen på en karta som också visar genomsnittsinkomsterna
            ser man hur skrämmande dagens trafikpolitik är. De som bor där
            det är dålig miljö med trafik i markplan och ingen tunnel är låginkomsttagare.
            Jag tycker att det är hutlöst fräckt att vi i modern tid kan diskriminera
            människor på det sättet. Det är tunnlar där det bor höginkomsttagare
            men trafikled i markplan där det bor låginkomsttagare. Är det
            ett sådant samhälle vi vill ha? Ska vi segregera människor på
            det sättet?
          </note>
          <note>
            Vad kommer det att innebära för till exempel Tenstaborna att
            få en av Europas största trafikplatser runt hörnet, omringas av
            den nya gigantiska motorleden Förbifarten och samtidigt ha den
            breddade motorleden E18, som av kostnadsskäl inte heller lades
            i tunnel? Jag tycker att vi i modern tid borde tänka mer jämlikt
            i trafikplaneringen.
          </note>
          <note>
            Som jag sade tidigare är det många som tror – personer som inte
            har satt sig in i frågan och som bara lyssnar till hur namnet
            på motorleden klingar – att Förbifarten skulle minska trängseln
            i innerstaden. Detta är inget som trafikforskare håller med om.
            Enligt Stockholmsöverenskommelsens prognoser för 2030 kommer regionens
            trängselproblem att öka. Planen på finansiering via trängselskatt
            förutsätter också att trafiken till och från innerstaden ökar
            år från år. Är detta en vettig politik?
          </note>
          <note>
            Nej, det är viktigt att vi har en kraftig kollektivtrafikutbyggnad
            och att vi jobbar med kostnadsbilden, så att det blir mer ekonomiskt
            att åka kollektivt och att åka tåg genom Sverige. Man ska inte
            behöva ta bilen förbi Stockholm, utan det ska finnas så billig
            och välutbyggd kollektivtrafik och tågtrafik att man inte behöver
            ta bilen. Det är ett sådant samhälle vi behöver se om vi ska få
            en klimatomställning i tid. Då behöver vi inte se fler översvämningar
            och stormar som till exempel spolar bort banvallen, vilket skedde
            i Bohuslän i somras.
          </note>
          <note>
            Jag yrkar bifall till den rödgröna reservationen om Förbifart
            Stockholm.
          </note>
          <note type="speaker">
            Anf. 44 JESSICA ROSENCRANTZ (M):
          </note>
          <note>
            Fru talman! Infrastrukturen är på många sätt samhällets blodomlopp,
            och alla är vi beroende av att transportsystemet fungerar. Det
            är en fungerande infrastruktur som ser till att människor kan
            ta sig till och från arbetet varje dag eller att företag kan få
            sina varor och tjänster levererade. Det är viktigt att se transportsystemet
            som en helhet där alla transportslag behövs.
          </note>
          <note>
            Vissa partier verkar tro att det här med infrastruktur är ett
            spel där ett eller flera trafikslag ska röstas bort. Inget kunde
            vara mer fel. Sverige är EU:s till ytan tredje största land, och
            alla transportslag behövs: järnväg, sjöfart, flyg och väg.
          </note>
          <note>
            Genom att rösta för Alliansens budget fullföljer vi den av riksdag
            och regering beslutade nationella planen. Det innebär historiska
            522 miljarder kronor till att bygga nytt och underhålla transportsystemet.
            Det innebär också, tvärtemot vad det ibland låter som här i talarstolen,
            att vi ökar anslagen till transportsystemet under det kommande
            året.
          </note>
          <note>
            Politik handlar om att prioritera, och i den nationella planen
            satsas särskilt på sådant som gynnar arbetspendling och underlättar
            för godstransporter för att i förlängningen stärka jobb och tillväxt
            i hela landet.
          </note>
          <note>
            Vi värnar den viktiga sjöfarten och bygger vidare på Alliansregeringens
            viktiga arbete med en maritim handlingsplan och strategi.
          </note>
          <note>
            Vi utvecklar stegvis järnvägen, som varit grovt eftersatt i decennier
            med en historisk infrastrukturskuld som följd. Alliansen har i
            den nationella planen dubblerat – jag säger det igen: dubblerat
            – satsningarna på drift och underhåll för järnvägen. Det handlar
            om 86 miljarder kronor.
          </note>
          <note>
            Medan de rödgröna partierna gick till val på att återreglera
            järnvägen slår vi vakt om den konkurrensutsättning som finns och
            som både ger resenärerna fl er alternativ i vardagen och mer underhåll
            för pengarna. Försiktiga undersökningar visar att vi får 25 procent
            mer järnväg för pengarna tack vare konkurrensutsättningen, något
            som så sent som nu i höstas bekräftades av nobelpristagaren i
            ekonomi, Jean Tirole.
          </note>
          <note>
            Fru talman! Genom Alliansens budget bygger vi också viktiga vägprojekt
            runt om i Sverige, exempelvis E20 genom Västsverige. Dessutom
            gör vi en stor satsning på att förstärka bredbandsutvecklingen
            genom så kallade bredbandskoordinatorer, som ska se till att en
            fungerande bredbandsuppkoppling kommer fler till del runt om i
            landet.
          </note>
          <note>
            Vi arbetar också vidare med Sverigebygget – Alliansens idé om
            att kombinerat göra satsningar på infrastruktur i form av moderna
            höghastighetståg hand i hand med ett ökat bostadsbyggande. Sverigebygget
            öppnar också för fortsatta förstärkningar av kollektivtrafiken
            i våra storstäder. Till detta kan läggas den redan ingångna Stockholmsöverenskommelsen,
            Stockholmsförhandlingen, som resulterade i fyra nya tunnelbanesträckningar
            och nio stationer samt 78 000 bostäder.
          </note>
          <note>
            Fru talman! Det går att satsa på alla trafikslag om man ser transport
            ­ systemet som en helhet där alla transportslag behövs och inget
            ska rustas bort. I dag röstar riksdagen inte bara om budget utan
            också om utveck ­ lingen av Förbifart Stockholm och Bromma flygplats.
          </note>
          <note>
            Före valet lovade Stefan Löfven och andra ledande socialdemokrater
            att Förbifarten skulle byggas och att Bromma skulle vara kvar.
            Efter valet har regeringen och Stefan Löfven svikit båda dessa
            för Sverige så viktiga löften, från tid till annan.
          </note>
          <note>
            Förbifarten är en viktig grund för jobb och tillväxt i hela Mälardalen,
            inte minst. Sedan regeringen stoppade projektet har varje dag
            av stillastående grävskopor kostat skattebetalarna 4 miljoner
            kronor. Det är ett högt pris att betala för att få husfrid i en
            regering där man inte kan komma överens.
          </note>
          <note>
            Regeringen har skyllt på att man vill ha förhandlingar med Stockholms
            stad och landsting, trots att landstinget hela två gånger har
            meddelat att man inte är intresserad av en omförhandling. Ändå
            har regeringen dragit ut på tiden och låtit skattebetalarna stå
            för notan. Därför har Alliansen tagit initiativ till att låta
            riksdagen rösta om frågan i dag, och i dag blir det en enkel ja-
            eller nejfråga.
          </note>
          <note>
            I sista stund, i morse, backade regeringen, och man säger nu
            att Förbifarten ska byggas. Det är glädjande att Miljöpartiet
            har blivit överkört i den här frågan och att regeringen går Alliansen
            till mötes. Men jag kan tyvärr konstatera att det var med kniven
            mot strupen som regeringen i sista stund insåg att den hade såväl
            en riksdagsmajoritet som svenska folket emot sig.
          </note>
          <note>
            Tyvärr har regeringen visat förr att den inte är att lita på.
            Socialdemokraterna är beredda att svika vilka vallöften som helst
            för makten. Därför har vi ändå landat i att ha den här debatten
            och att i eftermiddag ha en omröstning, så att var och en och
            varje parti tydligt kan visa hur man ställer sig i frågan om Förbifart
            Stockholm och så att regeringen också kan känna sig bunden av
            att det finns ett riksdagsbeslut för Förbifart Stockholm.
          </note>
          <note>
            Med anledning av dagens regeringsbeslut räknar jag förstås med
            att regeringspartierna röstar ja till Alliansens förslag om att
            bygget av Förbifart Stockholm ska återupptas senast den 1 januari
            2015.
          </note>
          <note>
            Fru talman! Trots löften om motsatsen i valrörelsen har regeringen
            Löfven ändrat sig och öppnat för att stänga Bromma flygplats.
            I dag har man tillsatt en förhandlingsperson som ska utreda hur
            det ska gå till. Det är beklämmande, minst sagt. Bromma flygplats
            är en nationell angelägenhet. Den är viktig för Stockholm och
            viktig för hela Sverige. Den är viktig för alla som bor runt om
            i vårt land och som är beroende av fungerande flygförbindelser
            till och från vår huvudstad. I förlängningen innebär en stängning
            av Bromma flygplats ett hårt slag mot jobb och tillväxt i hela
            landet.
          </note>
          <note>
            På Swedavia är man också tydlig med att trafiken på Bromma inte
            får plats på Arlanda. Det är fullt på banor, i terminaler och
            i gater. Stockholm och Sverige behöver fler flygförbindelser,
            inte färre. Att då lägga ned en fungerande flygplats är direkt
            vansinne. Därför har Alliansen även här tagit initiativ till en
            omröstning i dag. Det blir också en enkel ja- eller nejfråga.
            Ska Bromma få vara kvar eller inte? Nu är det upp till bevis för
            alla de socialdemokrater som i debatten och i retoriken talat
            för Bromma. Hur kommer ni att rösta?
          </note>
          <note>
            Nej, fru talman, när S och MP inte kan komma överens blir stopp
            och utredning svaret. Det var precis det som Alliansen varnade
            för i valrörelsen. Ni kanske minns att vi sa: Är man inte förberedd
            är man oförberedd, och skattebetalarna kommer att få stå för notan.
          </note>
          <note>
            Socialdemokraternas starke man i Luleå, Niklas Nordström, kommenterade
            avvecklingen av Bromma och skrev i går: Det är inte klokt vad
            detta kostar i osäkerhet och konflikt.
          </note>
          <note>
            Det är sant att det skapar en enorm osäkerhet för alla de företag
            som funderar på om de ska etablera sig runt om i Sverige. I förlängningen
            är det ett hot mot jobb och tillväxt överallt. Det är dessutom
            anmärkningsvärt att regeringen nu på morgonen, trots att det verkar
            finnas en riksdagsma ­ joritet mot en förhandlingsperson för att
            avveckla Bromma och trots att vi ska rösta om det här just i dag,
            väljer att landa i en sådan förhandlingsper ­ son. Om det inte
            är ett hån mot demokratin är det i alla fall en ren obstruk ­
            tion.
          </note>
          <note>
            Politik är att vilja, som Olof Palme sa. Politik är också att
            ta ansvar för skattebetalarnas pengar och för politikens inriktning.
            Därför är det anmärkningsvärt att regeringen inte har kunnat sätta
            ned foten kring så viktiga frågor som Förbifarten och Bromma.
            Med kniven mot strupen säger man i dag att Förbifarten ska byggas.
            Det är bra. Jag välkomnar att man går Alliansen till mötes. Men
            vad gäller Bromma förblir osäkerheten stor. Och, som sagt, notan
            för stoppet av Förbifarten har blivit 4 miljoner kronor per dag.
          </note>
          <note>
            Men jag och Alliansen sätter ned foten. Vi ger tydliga besked,
            och – tro det eller ej – det är samma besked nu som i valrörelsen.
            Vårt besked är tydligt. Vi kommer att rösta för att Förbifart
            Stockholm byggs. Vi kommer att rösta emot en förhandlingsperson
            för att avveckla Bromma.
          </note>
          <note>
            Därför, fru talman, yrkar jag bifall till förslaget i betänkandet
            och avslag på reservationerna.
          </note>
          <note>
            (Applåder)
          </note>
          <note>
            I detta anförande instämde Sten Bergheden, Edward Riedl och Boriana
            Åberg (alla M), Anders Ahlgren och Anders Åkesson (båda C), Lars
            Tysklind (FP) samt Robert Halef (KD).
          </note>
          <note type="speaker">
            Anf. 45 KARIN SVENSSON SMITH (MP) replik:
          </note>
          <note>
            Fru talman! Jessica Rosencrantz och jag deltog i samma möte med
            ett nätverk som heter Kvinnor i transportpolitiken. Det är ett
            nätverk som har bildats för att män och kvinnor ska ha samma chanser
            och samma möjligheter att påverka sina egna liv. Det handlar om
            att vi ska ha samma inflytande i planering, i beslut och i genomförande
            av beslut om transporter.
          </note>
          <note>
            Jessica Rosencrantz sa i sitt anförande att alla är beroende
            av transporter. Det håller jag med om. Men vissa är mer beroende
            av att politiken tar ansvar än andra. Den som huvudsakligen färdas
            i sin egen bil kan vanligtvis själv bestämma, gå ut till garaget
            och sätta sig i bilen och köra iväg och komma fram. Den som åker
            med kollektivtrafik är beroende av att det finns system där de
            olika delarna hänger ihop.
          </note>
          <note>
            En väl fungerande järnvägstrafik kan liknas vid en symfoniorkester.
            I Sverige saknar den symfoniorkestern en dirigent. Trafikverket
            har inget ledningsansvar och inget sammanhållande ansvar. Järnvägen
            är uppstyckad på över 100 olika företag. Det verkar som att vart
            och ett av dem har ett eget notblad och spelar sin egen melodi.
            Hur det låter kan var och en konstatera som åker på järnvägen.
          </note>
          <note>
            De olika delarna måste hänga ihop. Det måste finnas en dirigent.
            Man måste spela samma melodi. Den järnvägstrafik som är resultatet
            av åtta års alliansstyre är motsatsen. Därför är kvinnor mer beroende
            än män av att politiken ser till att kollektivtrafiken hänger
            ihop och att de olika delarna är synkroniserade med varandra.
          </note>
          <note>
            Jag undrar vad Jessica Rosencrantz lyssnade på när vi träffade
            Nätverket för kvinnor i transportpolitiken.
          </note>
          <note type="speaker">
            Anf. 46 JESSICA ROSENCRANTZ (M) replik:
          </note>
          <note>
            Fru talman! På det mötet, som jag och Karin Svensson Smith deltog
            i, lyssnade jag naturligtvis på de företrädare som nämnde att
            de ville ha fler kvinnor i nämnder som beslutar om trafikpolitiken
            runt om i våra kommuner och att de ville ha satsningar på en rad
            olika trafikslag.
          </note>
          <note>
            Men det jag tycker är beklämmande med de rödgrönas politik är
            att man återigen vägrar att se helheten i transportsystemet. Det
            jag sa i talarstolen alldeles nyss var att vi behöver satsa på
            samtliga transportslag: väg, järnväg, flyg och sjöfart. Allt detta
            behövs. Det gäller att höja blicken och inte prata om att straffa
            ut det ena eller det andra. Det är det jag menar att den rödgröna
            politiken tyvärr går ut på. Det gynnar varken kvinnor eller män
            att de inte kan ta sig till jobbet varje dag och att vi inte kan
            få en fungerande tillväxt och ett jobbskapande runt om i vårt
            land.
          </note>
          <note>
            Det är som sagt 522 miljarder till infrastruktur och en Stockholmsförhandling
            som tidigare har inneburit nio nya stationer för tunnelbanan i
            Stockholms stad. Men det handlar också om att bevara Bromma flygplats,
            så att var och en runt om i landet kan ta sig till huvudstaden
            med fungerande flygförbindelser. Allt detta måste ses i en helhet,
            tillsammans med dubblerade anslag till drift och underhåll i fråga
            om järnvägen.
          </note>
          <note>
            Många är våra förslag för att förstärka transportsystemet, men
            det måste ses i en helhet. Det menar jag att Karin Svensson Smith,
            regeringen och de rödgröna inte lyckas med. Man bedriver någon
            form av spel där transportslag efter transportslag ska straffas
            ut. Den politiken, fru talman, tror inte jag på. Jag tror att
            transportsystemet och Sverige behöver mer av alla trafikslag,
            inte mindre.
          </note>
          <note type="speaker">
            Anf. 47 KARIN SVENSSON SMITH (MP) replik:
          </note>
          <note>
            Fru talman! Jessica Rosencrantz har uppenbarligen inte tagit
            del av det som är innehållet i Nätverket för kvinnor i transportpolitiken
            och jämställdhetsmålet för transporter.
          </note>
          <note>
            Jag kan passa på att berätta att kvinnor i lika stor utsträckning
            som män ska kunna påverka transportpolitiken. De värderingarna
            – vi prioriterar miljö och säkerhet framför hastighet – borde
            få större inflytande. När det gäller våra vanor borde vi få lika
            mycket resurser. Kvinnor åker mer kollektivt. Män flyger och kör
            bil mer.
          </note>
          <note>
            Den som åker kollektivt är mer beroende av att politiken fungerar
            än den som kör bil. Järnvägstrafiken fungerar inte, för det finns
            inte någon sammanhållning och man har prioriterat för lite såväl
            till investeringar som till underhåll. När tågen blir stående
            och när de inte kommer i tid kan den som äger en egen bil och
            har körkort kanske ha det som alternativ – men där är det också
            stor skillnad mellan män och kvinnor.
          </note>
          <note>
            Jag undrar: Tycker Jessica Rosencrantz att kvinnor ska ha samma
            rätt som män att färdas? Det är nämligen djupast sett det som
            är syftet med att ha ett jämställdhetsmål i trafiken.
          </note>
          <note type="speaker">
            Anf. 48 JESSICA ROSENCRANTZ (M) replik:
          </note>
          <note>
            Fru talman! Ja, naturligtvis tycker jag att kvinnor och män ska
            ha samma möjligheter att färdas i transportsystemet, men jag vill
            återigen betona att man då inte kan ställa trafikslagen mot varandra.
            Det skadar nämligen i förlängningen jobb och tillväxt samt motverkar
            våra möjligheter att satsa på infrastrukturen.
          </note>
          <note>
            När det gäller påståendet att alliansregeringen inte satsade
            på järnvägen vill jag påminna om vad tidigare, socialdemokratiska
            regeringar har inneburit i termer av satsningar på infrastrukturen.
            Vi dubblerade anslagen till drift och underhåll på järnvägen –
            522 miljarder kronor till transportsystemet de kommande åren.
          </note>
          <note>
            Precis som Jean Tirole, nobelpristagaren i ekonomi, klargjorde
            är inte järnvägens problem att det finns en avreglering på marknaden;
            problemet är att man möjligtvis inte övervakar detta tillräckligt
            bra eller har tydliga regler kring det. Där kan vi vara överens.
            Att de rödgröna gick till val på att återigen monopolisera eller
            ta tillbaka stora delar av den konkurrensutsättning vi har sett
            på järnvägen vänder jag mig dock emot.
          </note>
          <note>
            Vi har nämligen sett hur vi tack vare avregleringen kan få mer
            järnväg för pengarna. Det är 25 procent mer järnväg per satsad
            krona, som Trafikverkets generaldirektör Gunnar Malm har sagt.
            Det gör skillnad, och tillsammans med alliansregeringens dubblerade
            satsningar på drift och underhåll gör det att vi kan få mer järnväg.
            Det gynnar både kvinnor och män som behöver ta sig till och från
            jobbet varje dag.
          </note>
          <note type="speaker">
            Anf. 49 PATRIK JÖNSSON (SD) replik:
          </note>
          <note>
            Fru talman! Jag undrar en sak, Jessica Rosencrantz. Nu har Alliansen
            suttit vid makten i åtta år och fört en politik som verkligen
            inte har gynnat det skånska järnvägsnätet. Det är mer eller mindre
            kaos, och det är kapacitetsbrist. Sedan väljer man att skryta
            om sin satsning på 522 miljarder – pengar som kanske egentligen
            inte heller finns i verkligheten.
          </note>
          <note>
            Nu är det dock så att det under de kommande åren finns behov
            av fyrspår mellan Lund och Hässleholm, dubbelspår mellan Kristianstad
            och Hässleholm och dubbelspår hela vägen mellan Helsingborg och
            Ängelholm. Det finns också ett stort behov av en utbyggnad av
            E6:an till trefilig motorväg. Nu undrar jag om Alliansen kommer
            att svänga i sin uppfattning att Skåne ska ha jättelite pengar.
            Kommer ni att vara mer positiva till att öka stödet till både
            järnväg och vägsatsningar i den skånska infrastrukturen?
          </note>
          <note type="speaker">
            Anf. 50 JESSICA ROSENCRANTZ (M) replik:
          </note>
          <note>
            Fru talman! Den nationella plan både riksdag och regering nu
            har tagit beslut om bygger i sin tur på den kapacitetsutredning
            Trafikverket genomförde för några år sedan. Det är en gedigen
            genomgång av vilka projekt som ur ett samhällsekonomiskt perspektiv
            är viktiga att satsa på. Det gäller satsningar som behöver komma
            hela landet till del, men det är den grunden som finns för den
            nationella planen. Då måste man tyvärr göra avvägningar och prioriteringar
            ibland.
          </note>
          <note>
            Jag tycker att vi under de kommande åren kontinuerligt ska följa
            utvecklingen kring vilka viktiga projekt vi behöver satsa på.
            Det handlar dock inte om att stoppa upp fingret i luften och känna
            efter, som antyds här, utan det finns ett gediget material till
            grund för den nationella planen. Det har inte heller gjorts bara
            av politiker utan av professionella tjänstemän hos Trafikverket.
            Det vill jag särskilt betona.
          </note>
          <note>
            Vi har också sedan några år tillbaka en ny planeringsprocess
            som riksdagen har tagit beslut om och som gör att vi kontinuerligt
            utvärderar vilka projekt vi ska trycka på startknappen för.
          </note>
          <note type="speaker">
            Anf. 51 PATRIK JÖNSSON (SD) replik:
          </note>
          <note>
            Fru talman! Järnvägen mellan Hässleholm och Kristianstad är Sveriges
            mest trafikerade enkelspår. Blir det störningar där får det återverkningar
            på hela Södra stambanan. Det stör bland annat ut Hässleholm–Malmö,
            då tågen trafikerar där, men det stör även ut ända upp till Stockholm.
            Det kanske har gått er förbi, men de tåg som trafikerar sträckan
            Malmö–Hässleholm fortsätter ibland upp till Stockholm. Det får
            alltså återverkningar på hela Södra stambanan.
          </note>
          <note>
            Det är konstaterat att man har nått kapacitetstaket på de här
            spåren, så det kan omöjligt ha gått er förbi. Det flaggar man
            också för i utredningarna. Jag ställer därför återigen frågan:
            Har ni för avsikt att göra omprioriteringar som gynnar hela södra
            Sveriges järnvägstrafik, eller ska ni fortsätta envisas med att
            inte göra de satsningar Skåne behöver?
          </note>
          <note type="speaker">
            Anf. 52 JESSICA ROSENCRANTZ (M) replik:
          </note>
          <note>
            Fru talman! Vår avsikt är naturligtvis att följa den av riksdag
            och regering beslutade nationella planen. Tro mig; jag möter många
            väljare, medborgare och företrädare från olika delar av landet,
            och det är väldigt få som konstaterar att de inte vill ha mer
            medel till just sin region.
          </note>
          <note>
            Jag kan konstatera att det finns all anledning att fortsätta
            förstärka satsningarna på transportsystemet i Sverige, men i dagsläget
            har vi en av riksdag och regering beslutad nationell plan. Den
            måste rimligtvis vara första steget. Återigen: Den bygger på seriösa
            kalkyler av samhällsekonomisk nytta och effektivitet från Trafikverkets
            kapacitetsutredning. Mot det står inte att på något sätt inte
            satsa på vissa regioner, utan vi försöker se till hela landets
            perspektiv för att skapa jobb och tillväxt i hela Sverige.
          </note>
          <note>
            Den nationella planen är som sagt ändå det som måste ligga till
            grund för de satsningar vi gör här och nu.
          </note>
          <note type="speaker">
            Anf. 53 ANDERS ÅKESSON (C):
          </note>
          <note>
            Fru talman, fru minister och ledamöter! Jag tycker att det blir
            lite förunderligt i debatten i kammaren när utskottets ordförande
            Karin Svensson Smith inleder med att ge ett åttaårsperspektiv
            på trafikpolitiken.
          </note>
          <note>
            Hon talar om de åtta år alliansregeringen hade ansvar och framställer
            det som någonting förvirrat – när politiken i dag ju snarast är
            en varannandagspolitik. I går var det nej till bygget av Förbifarten
            i Stockholm, och i dag kan vi på Svenska Dagbladets debattsida
            se att just Karin Svensson Smith – tillsammans med sin partiledare,
            Romson – bejakar utbygget av Förbifarten. I går förekom inte Bromma
            eller att det var aktuellt att lägga ned Bromma, och i dag utses
            en förhandlingsperson med det uppdraget. Vad gäller i morgon?
          </note>
          <note>
            Sverige är ett mycket stort land. Det gör att vi behöver ha alla
            fem transportslag för att det ska gå att leva och arbeta i alla
            delar av landet. De fem transportslagen är sjö, järnväg, luftfart,
            landsväg – och it. Informa ­ tionstekniken är det femte transportslaget.
          </note>
          <note>
            När alliansregeringen hösten 2012 lade fram sin infrastrukturproposi
            ­ tion Investeringar för ett starkt och hållbart transportsystem
            var det en av de mest kraftfulla satsningar på landets transportinfrastruktur
            som gjorts i modern tid – 522 miljarder kronor. De var dessutom
            fullt ut finansierade. Det beslutet står sig fortfarande. Det
            styr planeringen, och det gäller till dess att ett nytt motsvarande
            beslut fattas.
          </note>
          <note>
            Herr talman! Jag vill i några punkter lyfta fram de förändringar
            som blev följden av att det är Alliansens och inte samarbetsregeringens
            budget som nu blir styrande för transportinfrastrukturen 2015.
            Den blir också styrande för de regleringsbrev samarbetsregeringen
            strax ska skicka iväg till sina myndigheter.
          </note>
          <note>
            Ekonomiskt innebär det beslut riksdagen fattar i eftermiddag
            att volymen för transportarbete i vårt land ökar med 3,4 miljarder
            kronor. Den ökar till 48,9 miljarder på det utgiftsområde trafikutskottet
            ansvarar för. Resurserna kommer i all huvudsak att gå via Trafikverket
            och andra myndigheter för genomförande. Den ekonomiska ramen för
            att åtgärda brister och fel i transportapparaten i vårt land blir
            alltså 3 400 miljoner kronor större kommande år än innevarande
            år.
          </note>
          <note>
            Utöver detta markerar vi i vår budget bland annat för att vi
            vill bygga nya stambanor för höghastighetståg samt mycket allvarligt
            prova förutsättningarna för att kraftigt bygga ut järnvägen i
            norra Sverige.
          </note>
          <note>
            Jag ska också säga något om inrikesflyget. Människor, företag
            och offentliga myndigheter ska kunna verka i hela vårt land. De
            ska kunna hitta rätt kompetens och transportera sina kunder, varor
            och produkter.
          </note>
          <note>
            Bromma flygplats trafikerar i dag flygplatser na Helsingborg/
            Ängelholm, Göteborg, Halmstad, Kalmar, Kristianstad, Malmö, Östersund,
            Ronneby, Sundsvall, Trollhättan, Umeå, Växjö och Visby. På några
            av dessa platser utgör Brommaförbindelsen 100 procent av kontakten
            med omvärlden, för andra uppemot hälften. Huvuddelen av ambulansflyget
            går på Bromma.
          </note>
          <note>
            Att då ens överväga en nedläggning av Bromma, som uppenbart samarbetsregeringen
            gör i och med att man sent i går kväll meddelade att man utser
            förre statsrådet Anders Sundström att utreda förutsättningarna,
            är lika med att skicka en grovt skadlig politisk signal ut i hela
            landet. Beslutet samarbetsregeringen har fattat permanentar en
            osäkerhet i Brommafrågan som kommer att driva på centraliseringen
            av företag och institutioner till Mälardalsområdet. Ett slutligt
            genomförande av en nedläggning innebär närmast en amputation i
            fråga om flygförbindelser på orter som Trollhättan med flera.
            På andra orter som i dag opererar både Bromma och Arlanda permanentar
            en nedläggning av Bromma en prisdrivande och negativ monopolsituation.
          </note>
          <note>
            Av den orsaken är det logiskt att riksdagen i dag riktar ett
            tillkännagivande gentemot regeringen med innebörden att riksdagen
            anser att en förhandlingsperson för bostadsbyggande på citynära
            flygplatser ej ska tillsättas.
          </note>
          <note>
            Utöver detta vill jag göra följande markeringar mot samarbetsregeringens
            förslag som varit särskilt inriktade på att slå hårt mot landet
            utanför storstadsområdena. Vi vill inte införa en avståndsbaserad
            vägslitageavgift, kallad kilometerskatt, eftersom en sådan särskilt
            skulle drabba företag på svensk landsbygd. Däremot vill vi tillåta
            en högre vikt, upp till 74 ton, på lastbilar och även tillåta
            längre fordonsekipage, upp till 30 meter, för att på så vis förbättra
            möjligheterna för skogs- och gruvindustri att transportera sina
            varor, öka transporteffektiviteten, minska klimatpåverkan och
            öka konkurrenskraften.
          </note>
          <note>
            Fru talman! Så vill jag säga något om Förbifartsfrågan.
          </note>
          <note>
            Sent i går kväll fick vi så besked om att Miljöpartiet lagt sig
            platt i de interna diskussioner som försiggått inom samarbetsregeringen.
            Byggandet av Förbifart Stockholm återupptas snarast möjligt. Det
            innebär ett stopp på slöseriet med skattemedel motsvarande 4 miljoner
            kronor om dagen. Det är bra att infrastrukturministern stod på
            sig i den interna diskussionen och till slut fick motståndet mot
            Förbifart Stockholm inom regeringen att vika ned sig.
          </note>
          <note>
            Med tanke på den varannandagspolitik som tycks prägla samarbetsregeringen
            känns det dock tryggt att riksdagen i dag fattar beslutet att
            i form av ett tillkännagivande uppmana samarbetsregeringen att
            snarast möjligt häva frysningen av Förbifartsprojektet. Annars,
            fru talman, finns ju risken att det kommer ett nytt besked från
            samarbetsregeringen i morgon.
          </note>
          <note>
            (Applåder)
          </note>
          <note>
            I detta anförande instämde Sten Bergheden, Edward Riedl och Boriana
            Åberg (alla M), Lars Tysklind (FP) samt Robert Halef (KD).
          </note>
          <note type="speaker">
            Anf. 54 LARS TYSKLIND (FP):
          </note>
          <note>
            Fru talman! Jag yrkar bifall till förslaget i betänkandet och
            avslag på reservationerna. Jag kan också passa på att instämma
            i Jessica Rosencrantz och Anders Åkessons anföranden.
          </note>
          <note>
            Vi har här ett betänkande med två tillkännagivanden. Det ena
            handlar om att återstarta bygget av Förbifart Stockholm före den
            1 januari. Det andra handlar om att inte tillsätta en förhandlingsperson
            för bostadsbyggande på citynära flygplatser. Detta är egentligen
            en omskrivning. Diskussionen handlar inte så mycket om andra citynära
            flygplatser än just om Bromma.
          </note>
          <note>
            Utgångspunkten för Folkpartiets och Alliansens politik sett bakåt
            har varit att vi bygger på ett transportslagsövergripande tankesätt.
            Jag utgår från att vi är helt överens om att en robust och väl
            fungerande infrastruktur är en avgörande faktor för jobb och tillväxt
            i hela landet. Då talar vi om hela landet. Det är viktigt att
            lyfta fram, vilket Anders Åkesson också gjorde, att budgeten för
            infrastrukturen ökar med 3,4 miljarder kronor jämfört med förra
            året.
          </note>
          <note>
            Infrastrukturen är grunden. Den är inget självändamål utan finns
            för att öka rörligheten. I spåren av rörligheten ökas möjligheten
            att bygga bostäder i expansiva områden tack vare effektiva persontransporter.
            Det handlar också om att det ska finnas pålitliga godstransporter
            för till exempel basindustrin, skogs- och gruvnäringen. Där är
            satsningar på bärighet och tjälsäkring viktiga, speciellt inom
            skogsindustrin. Vi kan konstatera att kostnaderna för satsningarna
            har ökat.
          </note>
          <note>
            I den nu gällande nationella åtgärdsplanen för 2014–2025 är ledorden
            långsiktighet och helhetssyn. Där finns viktiga projekt med, till
            exempel att påbörja den nya stambanan för höghastighetståg och
            en efterlängtad utbyggnad av E20 i Västergötland.
          </note>
          <note>
            Det som också karakteriserar planen är ett fokus på drift och
            underhåll; inte minst har järnvägsnätet prioriterats. Det vet
            alla. Det har ju framgått under debatten att vi har olika verklighetsbilder
            av det svenska järnvägsnätet. Alla vet att underhållet av järnvägsnätet
            har varit eftersatt under decennier. Det är faktiskt ingen slump
            att alliansregeringen under åren 2006–2014 har fördubblat anslaget
            till drift och underhåll. Det beror naturligtvis på att vi ser
            verklighetsbilden. Anslaget ligger på en sådan nivå att Trafikverket
            långsiktigt kan bygga upp en funktionell och robust järnväg. Långsiktigheten
            är helt avgörande.
          </note>
          <note>
            Låt oss blicka lite framåt till frågan om det så kallade Sverigebygget,
            som har varit uppe under debatten. Folkpartiet tillsammans med
            övriga allianspartier blickar framåt till 2035. Det handlar om
            att investera i stambanor för höghastighetståg mellan Stockholm
            och Malmö samt Göteborg och Stockholm. Det handlar om satsningar
            på kollektivtrafik och inte minst satsningar på bostäder. Det
            handlar om i storleksordningen 100 000 nya bostäder i Sverigebygget.
          </note>
          <note>
            Fru talman! Mot förslaget från Folkpartiet och övriga allianspartier,
            som finns med i den budget som ska antas i dag, finns förslag
            från S-MP-regeringen med stöd från Vänsterpartiet om kraftigt
            sänkta anslag till väg ­ investeringar. Det kan kännas oroande
            för de delar av landet där man är helt beroende av vägar. Vi diskuterar
            järnvägen, men vi får inte glömma bort att större delen av Sverige
            är beroende av vägar.
          </note>
          <note>
            Vi talar här om viktiga satsningar. Det måste finnas satsningar
            som får skjutas på framtiden. Det handlar tydligen inte om E20,
            eftersom den inte nämns i de särskilda yttrandena, utan det måste
            handla om andra objekt, men det är höljt i dunkel vilka objekt
            det är fråga om. För en större del av landet är vägarna en lika
            viktig fråga som järnvägarna, även om järnvägarna naturligtvis
            är en oerhört viktig fråga.
          </note>
          <note>
            Fru talman! I grunden handlar det inte om att sätta transportslagen
            mot varandra, utan det handlar om att med hjälp av ett transportslagsövergripande
            tankesätt, som vi säkert är överens om, få ett optimalt fungerande
            transportsystem där alla transportslagen samverkar.
          </note>
          <note>
            Ett transportslag som har nämnts är sjöfarten, som definitivt
            inte utvecklats till sin fulla potential. Det är bra att vi nu
            diskuterar ett nytt regelverk för inre sjöfart och att införa
            tonnageskatt. Det pågår faktiskt en utredning. Det är inte en
            glömd och undanstoppad fråga.
          </note>
          <note>
            Det handlar om att jobba efter den väl genomarbetade nationella
            planen. I skenet av detta känns stoppet av bygget av Förbifart
            Stockholm märkligt, speciellt som representanter för Socialdemokraterna
            hela tiden upprepar att Förbifarten ska byggas. Så sent som i
            morse sade infrastrukturminister Anna Johansson att det var ett
            viktigt projekt och att det aldrig har varit aktuellt att stoppa
            bygget.
          </note>
          <note>
            Då kan man undra varför det har stått stilla och kostat skattebetalarna
            pengar, om det aldrig har varit meningen att stoppa bygget. Det
            måste ju ses som rent slöseri.
          </note>
          <note>
            Jag utgår från att vi röstar om ett tillkännagivande om att starta
            bygget igen den 1 januari, och då verkar det som att det tillkännagivandet
            kommer att effektueras ganska snabbt.
          </note>
          <note>
            När det gäller Bromma flygplats kan vi slå fast att det definitivt
            inte är bara en Stockholmsfråga. Vi har pratat mycket om tillväxt
            och jobb i Stockholm, men Bromma flygplats är en nationell fråga.
            Bromma flygplats är viktig för många regioner i Sverige. Det har
            tidigare i dag räknats upp ett antal flygplatser som är direkt
            beroende av Bromma, så det behöver jag inte göra.
          </note>
          <note>
            Frågan om Bromma flygplats är ingen lokalpolitisk storstadsfråga,
            utan det är en nationell infrastrukturfråga.
          </note>
          <note>
            I det skenet känns det ganska märkligt att man tillsätter en
            förhandlingsperson. Det bedyras att Bromma definitivt inte ska
            läggas ned. Då undrar jag vad syftet med förhandlingspersonen
            är över huvud taget. Vad ska det leda till?
          </note>
          <note>
            Det tillkännagivandet har i allra högsta grad fortfarande aktualitet.
          </note>
          <note>
            (Applåder)
          </note>
          <note>
            I detta anförande instämde Sten Bergheden, Edward Riedl, Jessica
            Rosencrantz och Boriana Åberg (alla M) samt Anders Åkesson (C)
            och Robert Halef (KD).
          </note>
          <note type="speaker">
            Anf. 55 EMMA WALLRUP (V) replik:
          </note>
          <note>
            Fru talman! Jag förundras ganska ofta av borgerlig politik, på
            det sättet att det känns som att man gärna vill behålla den så
            kallade välfärd som man har när man kör runt i en bekväm bil som
            är designad för att man ska känna sig lugn, trygg, varm och bekväm
            – det känns väldigt behagligt.
          </note>
          <note>
            Men det som vi har framför oss med klimatförändringarna kommer
            att innebära att vi förlorar just vår bekvämlighet. Det kommer
            att innebära att vi inte har någon välfärd, att infrastruktur
            faller sönder och så vidare om det fortgår som det gör nu och
            vi inte gör något åt det.
          </note>
          <note>
            Därför undrar jag lite grann hur ni tänker er att vi ska kunna
            bygga en stark ekonomi som ryms inom naturens ramar, som ryms
            inom det här klimatsystemet på ett realistiskt sätt.
          </note>
          <note>
            Trafikverket säger att vi inte kommer att kunna ställa om bilparken.
            Den teknikutvecklingen finns inte att vi kan nå klimatmålen bara
            genom att ställa om bilparken. Vi behöver kollektivtrafik. Vi
            behöver den effektiviteten i transportsystemet.
          </note>
          <note>
            Därför undrar jag verkligen: Hur kan ni minska medlen till exempel
            till underhållet av järnvägen? Till och med Näringslivets Transportråd
            utropar väldigt tydligt att det är tillförlitlighet, tillförlitlighet
            och tillförlitlighet vi behöver för att företagen ska kunna fungera.
          </note>
          <note>
            Jag ställer frågan: Hur ska vi kunna bygga en ekonomiskt stark
            välfärd som ryms inom klimatsystemet?
          </note>
          <note type="speaker">
            Anf. 56 LARS TYSKLIND (FP) replik:
          </note>
          <note>
            Fru talman! Det känns som att det fattas vissa historiska kunskaper
            här. Som jag sade i mitt anförande har vi inte minskat anslagen
            till drift och underhåll av järnväg. De har fördubblats från 2006
            till 2014. Det är det som är den historiska sanningen. Och det
            är definitivt ingen slump. Alla har väl sett verklighetsbilden
            att den svenska järnvägen har förfallit, oberoende av vilken regering
            det har varit. Vi kan nog ta på oss något slags kollektiv skuld
            för det historiskt sett, även om vi personligen inte har påverkat
            det hela.
          </note>
          <note>
            Vi bygger transportleder i detta land, men vi måste ändå vara
            teknikpositiva. På andra ställen i budgeten, som vi inte diskuterar
            här i dag, finns det också en tydlig inriktning på att utveckla
            och stimulera fram bättre fordon.
          </note>
          <note>
            I miljö- och jordbruksutskottets budget ligger 215 miljoner årligen
            för 2015 och 2016 i supermiljöbilspremier. Det ligger också en
            inriktning på ett så kallat bonus–malus-system för nya bilar.
            Vi är väl definitivt överens om att bonus–malus-systemet är ett
            väldigt bra system.
          </note>
          <note>
            Vidare ligger det i näringsutskottets budget en satsning på laddstolpar.
            Ska man utveckla elbilar måste det naturligtvis finnas laddstolpar.
            Där pratar vi om 75 miljoner per år i fyra år, alltså 300 miljoner,
            i en satsning på laddstolpar.
          </note>
          <note>
            Ser vi på kollektivtrafiken, och bortser från den elektrifierade,
            har andelen biobränsle ökat dramatiskt. Det finns ställen där
            100 procent går på biobränsle. Jag tror att till exempel Stockholm
            börjar närma sig den siffran. Det man kan utveckla inom busstrafiken,
            varför skulle det inte gå att utveckla inom biltrafiken?
          </note>
          <note>
            Vi behöver både biltrafik och kollektivtrafik på de ställen där
            de passar bäst.
          </note>
          <note type="speaker">
            Anf. 57 EMMA WALLRUP (V) replik:
          </note>
          <note>
            Trafikverket har påtalat att det behövs 10 miljarder till underhåll
            för att man ska kunna trygga säkerheten och tillförlitligheten
            på järnvägen. Vi har i budgeten från den rödgröna sidan lagt till
            en del av detta. Om vi tog bort banavgifterna skulle vi nå upp
            till 10 miljarder. Det har vi inte gjort nu, men det hoppas jag
            att vi kan göra någon gång framöver.
          </note>
          <note>
            Vi har alltså realistiska siffror när vi tittar på vad Trafikverket
            behöver. De medel som har tillkommit har inte räckt på långa vägar,
            enligt Trafikverkets egna siffror. Med den borgerliga budgeten
            sparkas ju banarbetare. Det kom en nyhet förra veckan om att man
            sparkar väldigt många banarbetare, som skulle behövas för att
            stärka underhållet. Det är en väldigt märklig politik.
          </note>
          <note>
            Jag undrar verkligen hur man ser på det här. Det känns som att
            ni i den borgerliga alliansen kramar fast er vid bilen. Det är
            en sorts bekvämlighet, men det är en falsk bekvämlighet. Det är
            just den bekvämligheten som kör ut över stupet till slut om vi
            inte tänker om, om vi inte tar ett helhetsgrepp och styr utvecklingen
            åt rätt håll.
          </note>
          <note>
            Det är samma sak om vi ska fortsätta att öka mängden biltrafik
            i samma hastighet som nu pågår i städerna. Då kommer vi till exempel
            att fortsätta att ha markbrist. Vi har brist på bostäder. Det
            är svårt att bygga inne i städerna då det inte finns tillräckligt
            med mark för bostäder. Det skulle man effektivisera med mer kollektivtrafik.
          </note>
          <note>
            Det finns väldigt många anledningar att satsa stort på kollektivtrafiken.
            Vi har tio år på oss att vända utvecklingen, enligt forskningen.
            Då räcker inte en supermiljöbilspremie, som går alldeles för långsamt.
            Laddstolpar är positivt, och det är en idé som behövs. Men vi
            måste agera skyndsamt och ta in de stora flödena där koldioxidutsläppen
            är som störst. Det är där vi måste agera. Just nu går inte omställningen
            tillräckligt snabbt. Järnvägen är en central nod där vi måste
            agera. Det är väldigt sorgligt att vi ser att så mycket resurser
            saknas till det.
          </note>
          <note type="speaker">
            Anf. 58 LARS TYSKLIND (FP) replik:
          </note>
          <note>
            Fru talman! Det kanske är det som då skiljer min utgångspunkt
            från Emma Wallrups utgångspunkt, att jag inte kramar fast mig
            vid något transportslag över huvud ta get. Jag tycker inte att
            bil är något sj älvändamål eller att järnväg är något självändamål
            i sig. Vi ska ha ett effektivt transportsystem, som naturligtvis
            ska klimatanpassas. Det är en självklarhet.
          </note>
          <note>
            Man kan inte ställa transportslagen mot varandra och tro att
            det ena transportslaget löser problemet, för det är inte sant.
            I stora delar av landet är bilen det enda alternativet. Sedan
            är det inte så konstigt att kollektivtrafiken är det överlägsna
            alternativet i de tätbebyggda områdena. Det ser vi i Stockholm,
            där kollektivtrafikresandet är väldigt stort. I tätbebyggda områden
            med många människor är förutsättningarna för kollektivtrafik väldigt
            stora.
          </note>
          <note>
            Vi kommer att ha olika förutsättningar på olika ställen. Men
            det finns ingen motsatsställning till att vi måste klimatanpassa
            all typ av trafik. Där är vi säkert väldigt överens. Det är lätt
            att säga att supermiljöbilspremien inte räcker och att laddstolpar
            na inte räcker. Men man får ju se på alla åtgärder om man inte
            vill samverka. Det är skattefrågor kring biobränslen och så vidare.
            Tekniken är jag inte speciellt orolig för, om vi bara ger de rätta
            incitamenten.
          </note>
          <note type="speaker">
            Anf. 59 ROBERT HALEF (KD):
          </note>
          <note>
            Fru talman! Kommunikationer och transportpolitiken har stor påverkan
            på samhällsutvecklingen, vårt välstånd och inte minst vår miljö.
          </note>
          <note>
            Infrastrukturinvesteringar är avgörande för Sveriges utveckling
            och konkurrenskraft. Effektiva kommunikationer och transporter
            är också avgörande för att företag ska kunna ha kvar verksamhet
            även på mindre orter.
          </note>
          <note>
            Samtidigt är det nödvändigt att minska utsläppen från transportsektorn
            för att begränsa negativ påverkan på människors hälsa, klimatet
            och miljön.
          </note>
          <note>
            Fru talman! Tre månader in i den nya mandatperioden har den sittande
            minoritetsregeringen lyckats kasta in Sverige i en regeringskris,
            brutit mot en lång rad vallöften och skapat kaos och oreda liksom
            osäkerhet bland både företagare och vanliga anställda.
          </note>
          <note>
            Skatterna höjs på arbete och företagande, inte minst inom transportsektorn
            med flygskatt och kilometerskatt.
          </note>
          <note>
            Minoritetsregeringens djupa splittring i frågorna kring Förbifart
            Stockholm och Bromma flygplats framtid skapar oro och hotar jobben
            och tillväxten inte bara i Stockholm utan i hela landet.
          </note>
          <note>
            Socialdemokraterna lovade före valet att Förbifart Stockholm
            ska byggas och att Bromma flygplats inte ska stängas.
          </note>
          <note>
            Det är en ansvarslös politik som regeringen presenterar, och
            det är inte den politik man lovade väljarna inför valet som praktiseras.
          </note>
          <note>
            Fru talman! Stockholm är en av Europas snabbast växande städer.
            Staden förtätas, och sedan 1970-talet har det inte kommit några
            nya vägar mellan norra och södra delen av regionen.
          </note>
          <note>
            Över 10 000 lastbilar åker in i Stockholm varje dag, och flera
            hundratusen invånare är dagligen beroende av bil för att ta sig
            fram till sina jobb.
          </note>
          <note>
            Förbifarten var fryst av regeringen till den 1 maj trots att
            Stockholms läns politiska ledning meddelat regeringen att man
            inte är intresserad av omförhandling av Förbifarten.
          </note>
          <note>
            Förbifarten är upphandlad, finansierad och projekterad att byggas
            från den 1 januari 2015, och byggbolagen väntar på att få sätta
            spaden i jorden.
          </note>
          <note>
            En frysning av projektet skulle medföra en onödig kostnad på
            ca 700 miljoner kronor för skattebetalarna och stoppa tillväxten
            i regionen.
          </note>
          <note>
            Kristdemokraterna i Stockholms läns landsting och i riksdagen
            har tillsammans med allianspartierna krävt att byggandet av Förbifart
            Stockholm ska återupptas senast den 1 januari 2015 och genomföras
            inom den tidsplan som ställts upp.
          </note>
          <note>
            För att inte tvingas av riksdagen att dra igång byggandet i enlighet
            med Alliansens motion har regeringen under dagen meddelat att
            Förbifarten inte kommer att stoppas och att bygget kommer igång
            enligt planeringen den 1 januari 2015.
          </note>
          <note>
            Tack vore allianspartierna i riksdagen och i länet kommer denna
            vägsträcka på 21 kilometer, varav 18 kilometer tunnel, att byggas
            enligt planeringen. Det är ett välkommet besked.
          </note>
          <note>
            Fru talman! Den rödgröna politiska ledningen i Stockholm stad
            vill bygga bostäder på området Bromma flygplats och har fått en
            svag regering med sig. Med sina 2,3 miljoner passagerare 2013
            är Bromma landets största inrikesflygplats. Den är ett ekonomiskt
            nav för Sverige och påverkar jobb och tillväxt i hela landet.
            Detta skulle påverka andra mindre flygplatser som Bromma samverkar
            med och därmed bromsa den regionala utveckling vi önskar framöver.
          </note>
          <note>
            Bromma flygplats är ett riksintresse och har stor betydelse för
            tillväxten i hela landet. Kristdemokraterna säger bestämt nej
            till en förhandlingsperson, och vi är emot en avveckling av citynära
            flygplatser.
          </note>
          <note>
            Förhoppningsvis blir det en alliansregering som får styra riket
            från den 22 mars 2015, och med det kommer vi att se till att säkra
            Bromma flygplats framtid.
          </note>
          <note>
            Fru talman! Järnvägstransporter är betydligt mindre skadliga
            för miljön jämfört med om motsvarande mängd gods skulle transporteras
            på väg. Därför verkar Kristdemokraterna för att en större mängd
            av transporterna ska gå via järnväg.
          </note>
          <note>
            Fram till 2025 vill Alliansen satsa 522 miljarder kronor på infrastruktur
            för att förbättra möjligheterna för såväl arbetspendling som godstransporter.
          </note>
          <note>
            Vi vill bygga nya stambanor för höghastighetståg på sträckorna
            Stockholm–Göteborg och Stockholm–Malmö. Det innebär en historisk
            satsning på hållbart resande som kraftigt ökar järnvägskapaciteten
            och är till nytta för hela Sverige.
          </note>
          <note>
            Det befin tliga järnvägssystemet kan i stör re utsträckning användas
            för gods och regional pendeltågstrafik. Vi vill också pröva förutsättningarna
            för att bygga ytterligare en fast förbindelse mellan Sverige och
            Danmark.
          </note>
          <note>
            Vi vill följa upp Stockholmsöverenskommelsen om utbyggd tunnelbana
            och fler bostäder genom att förhandla om ytterligare tunnelbanelinjer
            och annan spårbunden trafik. Vi vill även pröva förutsättningarna
            för en östlig förbindelse som inte inkräktar på nationalstadsparken.
          </note>
          <note>
            Vi vill tillåta en högre vikt på lastbilar och längre lastbilar
            för att förbättra möjligheterna för skogs- och gruvindustrin att
            transportera sina varor.
          </note>
          <note>
            Vi vill inte införa en kilometerskatt, vilken särskilt skulle
            drabba företagen på landsbygden.
          </note>
          <note>
            Fru talman! En stark svenskflaggad handelsflotta behövs av flera
            skäl. Endast med en egen handelsflotta kan Sverige påverka utformningen
            av de internationella reglerna för sjöfarten. För att handelsflottan
            ska fortsätta under svensk flagg är det viktigt att sjöfartsnäringen
            får villkor som är likvärdiga med dem i andra länder.
          </note>
          <note>
            Bland annat handlar det om övergången till tonnageskatt, inrättandet
            av ett svenskt internationellt sjöfartsregister samt likställandet
            av behörighetsreglerna för olika typer av personal.
          </note>
          <note>
            Fru talman! Att använda sig av olika it-lösningar har blivit
            en självklar del av vår vardag. Syftet med en genomtänkt it-politik
            bör därför vara att stödja det framväxande jobbskapande kunskapssamhället
            och ett socialt och miljömässigt hållbart samhälle.
          </note>
          <note>
            Fru talman! Det övergripande målet för transportpolitiken är
            slutligen att säkerställa en samhällsekonomiskt effektiv och långsiktigt
            hållbar transportförsörjning för medborgarna och näringslivet
            i hela landet.
          </note>
          <note>
            Med detta yrkar jag bifall till förslaget i betänkandet.
          </note>
          <note>
            (Applåder)
          </note>
          <note>
            I detta anförande instämde Sten Bergheden, Jessica Rosencrantz
            och Boriana Åberg (alla M), Anders Åkesson (C) samt Lars Tysklind
            (FP).
          </note>
          <note type="speaker">
            Anf. 60 Statsrådet ANNA JOHANSSON (S):
          </note>
          <note>
            Fru talman! Ledamöter! Det är en spännande tid vi lever i. I
            dag på morgonen har det hänt saker i politiken och även i går
            kväll. Jag vill därför börja detta anförande med att berätta att
            regeringen i dag har fattat beslut om att upphäva frysningen av
            Förbifart Stockholm den 1 januari 2015.
          </note>
          <note>
            Vi tycker att det är bra att parterna har fått tillfälle att
            ytterligare förankra projektet och att det nu kommer igång för
            att möta de behov av ökade transportmöjligheter som finns i regionen.
          </note>
          <note>
            Jag vill samtidigt säga några ord om Bromma flygplats. Jag förstår
            att man, när man lägger en så tunn budget på infrastruktur- och
            transportområdet, klamrar sig fast vid förhoppningen om att regeringen
            ska föreslå att Bromma ska läggas ned utan ersättning. Det gör
            regeringen inte.
          </note>
          <note>
            Regeringen tillsätter en samordnare som har till uppgift att
            utreda möjligheterna att ta bort flygtrafiken på Bromma och tillgängliggöra
            marken för bostadsbyggande, under förutsättning att flygkapaciteten
            i regionen bibehålls eller till och med utökas så att både nuvarande
            och kommande kapacitetsbehov tillgodoses.
          </note>
          <note>
            Det finns ingen i regeringen som hävdar i dag att man ska lägga
            ned Bromma även om man inte fortsättningsvis kan garantera flygkapaciteten
            till och från Stockholmsregionen.
          </note>
          <note>
            Jag förstår som sagt att man med den tunna budget allianspartierna
            lägger fram klamrar sig fast vid det enda man kan se som tydligt
            skiljer till deras fördel. Men tyvärr försvinner det halmstrået,
            för det finns inget sådant förslag från regeringen.
          </note>
          <note>
            Efter att regeringens budget inte fick stöd i riksdagen gäller
            nu Alliansens budget. Det kommer att göra stor skillnad för Sveriges
            utveckling, till det sämre. Låginkomsttagare och kvinnor är förlorare
            och män och höginkomsttagare vinnare med den budget som riksdagen
            nyligen fattade beslut om ramarna för.
          </note>
          <note>
            Höjningen av a-kassan uteblir. Reformen om 400 miljoner till
            förlossningsvården försvinner, och förslaget om att ge kostnadsfria
            läkemedel till barn och unga under 18 år uteblir också.
          </note>
          <note>
            Det är stora skillnader mellan de två budgetförslagen. En stor
            skillnad är att där S-MP-regeringen med stöd av V vill flytta
            fram politikens posi ­ tioner, så att politiken tar ansvar för
            att investera i framtiden och bygga en bättre framtid, där fortsätter
            Alliansen att backa bort från ansvar till att överlämna ansvaret
            till marknaden. Det har inte fungerat så bra, och det kommer inte
            att fungera bättre.
          </note>
          <note>
            En direkt konsekvens av att Alliansens budget vann riksdagens
            gehör blir att anslagen till järnvägsunderhåll 2015 blir 1,24
            miljarder kronor lägre än om S-MP-budgeten hade gått igenom. Det
            får stora konsekvenser, inte minst för jobben. Det blir naturligtvis
            färre jobb för dem som skulle ha utfört arbetena på spåren. Men
            det kommer också att påverka förutsättningarna för jobb och tillväxtmöjligheter
            i hela Sverige. Det drabbar pendlare, det drabbar helgresenärer,
            och det kommer inte minst att drabba godsindustrins transporter.
          </note>
          <note>
            Det är allvarligt. Om människor ska våga ta ett nytt jobb i ett
            angränsande län eller om våra företag ska våga investera i mer
            produktion måste de kunna lita på att järnvägen fungerar.
          </note>
          <note>
            Det var med stor oro som jag tidigare i år tog del av järnvägsgodsföretagets
            Green Cargos nyhet att de varslar personal. Fler företag har börjat
            välja bort järnvägen, helt enkelt därför att den fungerar för
            dåligt för att de ska våga välja järnvägen för sitt gods. I stället
            väljer de lastbil. Det är verkligen inte en hållbar samhällsutveckling.
            Vi vill ju ha fungerande järnväg för att mer av gods – både av
            miljöskäl och av klimatskäl – ska gå på järnväg.
          </note>
          <note>
            I går kom Trafikverket med en rapport om vad de 1,2 miljarder
            som nu inte blir av skulle ha använts till. En av de allvarligare
            handlar om att upprustningen av stambanan genom övre Norrland,
            som skulle innebära spårbyten, skjuts upp. Det betyder att den
            sträckan kommer att fortsätta att ha hastighetsnedsättningar och
            risk för driftstörningar. Det innebär i sin tur att svensk exportindustri,
            såväl skogs- som gruvindustrin, kommer att drabbas hårt. Den som
            ska skicka sitt gods till Göteborgs hamn kan inte lita på att
            godstågen kommer att gå mer punktligt i framtiden heller. Den
            förbättrade resenärsinformation som Trafikverket hade planerat
            för, som innebär att man åtminstone får klara besked om när tåget
            ska komma och gå, kommer också att skjutas på framtiden.
          </note>
          <note>
            För S-MP-regeringen är det en självklarhet att vi ska se de olika
            transportslagen i system. Förutsättningen ska alltid vara att
            man ska välja det transportslag som är lämpligast i den givna
            situationen. Det är också viktigt att de olika transportslagen
            samverkar och att man har möjlighet att se transportslagen i system.
          </note>
          <note>
            Sjöfarten är ett effektivt transportsätt där vi samtidigt måste
            se till att vi har globala ramverk för att minska miljö- och klimatpåverkan
            från sjöfartsnäringen. Därför är det oerhört positivt att EU nu
            tar ett första steg för att minska sjöfartens klimatpåverkan.
          </note>
          <note>
            När det gäller EU-samarbete är jag övertygad om att vi i det
            sammanhanget måste ta större kliv för att skapa sjysta villkor
            inom åkeribranschen och flygbranschen. Jag tror att det är fler
            än jag som har uppmärksammat de protester som har ägt rum runt
            om i landet den senaste tiden och som handlar om att åkerinäringen
            ser att dåliga konkurrensvillkor sätter svensk åkerinäring under
            hård press.
          </note>
          <note>
            Det är med oro jag ser hur arbetsvillkoren och anställningstryggheten
            inom passagerarflyget försämras. Vi kan inte ha det så – inte
            i Sverige och inte heller i övriga EU. Därför har jag, vid de
            ministerrådsmöten som jag har deltagit i och även i andra sammanhang
            gentemot ministerkolleger och andra EU-aktiva, tagit kontakt för
            att se vad vi gemensamt kan göra för att skapa sjysta villkor
            i flygbranschen och i åkeribranschen. Vi har också för avsikt
            att se hur man har jobbat med detta i Danmark, där man har kommit
            längre än i Sverige.
          </note>
          <note>
            Ordning och reda på vägarna måste också gälla taxinäringen. Här
            vill jag vara tydlig: Det är bra att regelverken kring taxi nu
            skärps. Men skulle det visa sig att åtgärderna inte är tillräckliga
            är regeringen öppen för att titta på ytterligare skärpta krav
            för att se till att sjysta villkor råder också på den här marknaden.
          </note>
          <note>
            Ordning och reda på vägarna bidrar också till ökad trafiksäkerhet.
            Även om Sverige är nollvisionens hemland finns det mycket kvar
            att göra på det här området. Vi måste förbättra säkerheten inte
            minst för våra oskyddade trafikanter i trafiken. Att allt fler
            börjar cykla är positivt för miljön men också för folkhälsan.
            Men det måste naturligtvis vara säkert att cykla. Här tror jag
            att vi behöver se ökad samverkan mellan staten och kommunerna
            för säkrare cykling.
          </note>
          <note>
            Jag hoppas att de stadsmiljöavtal som regeringen har aviserat
            kommer att innebära en ökning av resandet med klimatsmart kollektivtrafik
            men också cykling på ett så säkert sätt som möjligt.
          </note>
          <note>
            För regeringen är visionen tydlig. Transportsystemen ska bidra
            till en ekologiskt, ekonomiskt och socialt hållbar samhällsutveckling.
            Därför kan jag i dag bara beklaga att den alliansbudget som nu
            gäller ger sämre förutsättningar för att utveckla den svenska
            järnvägen. Ska vi få ett Sverige där fler kommer i arbete och
            samtidigt minska transporterna s klimatpåverkan måste vi göra
            järnvägen i vårt land mer pålitlig och mer attraktiv jämfört med
            i dag.
          </note>
          <note>
            (Applåder)
          </note>
          <note>
            I detta anförande instämde Johan Andersson, Rikard Larsson, Lars
            Mejern Larsson, Pia Nilsson, Jasenko Omanovic, Leif Pettersson
            och Suzanne Svensson (alla S).
          </note>
          <note type="speaker">
            Anf. 61 ANDERS ÅKESSON (C) replik:
          </note>
          <note>
            Talman! Tack för anförandet, statsrådet, och tack också för det
            mycket tydliga besked som statsrådet lämnade: Från och med nu
            gäller byggstart för Förbifart Stockholm. Det tror jag att väldigt
            många välkomnar, inte bara i Stockholm utan också i de delar av
            landet som är beroende av att inte fastna i genomfartstrafiken
            i och kring Stockholm. Det har stor betydelse för hela landet.
            Det har ungefär samma betydelse som Bromma flygplats.
          </note>
          <note>
            Jag noterade att statsrådet i ett tidigare sammanhang på en direkt
            fråga kring detta har uttryckt regeringens hållning i fråga om
            Bromma flygplats:
          </note>
          <note>
            ”Regeringen har därför sagt att om en kommun vill lyfta frågan
            om att bygga bostäder på mark som idag används för flygtrafik,
            så kan berörd kommun, i det här fallet Stockholm, hemställa att
            regeringen utser en förhandlingsperson, vars uppgift blir att
            underlätta dialogen mellan kommunen och andra aktörer.”
          </note>
          <note>
            Min fråga till statsrådet blir då: Har Stockholms stad gjort
            en sådan hemställan om a tt få igång en förhandling om Bromma?
            Är det orsaken till regeringens beslut i dag på förmiddagen?
          </note>
          <note type="speaker">
            Anf. 62 Statsrådet ANNA JOHANSSON (S) replik:
          </note>
          <note>
            Nej, det har inte inkommit en formell framställan från Stockholms
            stad, och regeringen har inte tillsatt någon förhandlingsperson
            i enlighet med det yttrande som du just läste upp.
          </note>
          <note>
            Vad regeringen har gjort är att vi har tillsatt en samordnare
            med uppgift att utreda förutsättningarna för att frigöra marken
            där Bromma flygplats i dag ligger för andra ändamål, i första
            hand bostadsbyggnation, under förutsättning att man kan flytta
            flygtrafiken och bibehålla kapaciteten.
          </note>
          <note type="speaker">
            Anf. 63 ANDERS ÅKESSON (C) replik:
          </note>
          <note>
            Talman! Tack för svaret, statsrådet! Jag måste säga att jag inte
            förstod.
          </note>
          <note>
            Statsrådet har tidigare sagt att om en kommun, i det här fallet
            Stockholm, hemställer att regeringen ska utse en förhandlingsperson
            vars uppgift blir att underlätta dialog mellan kommunen och andra
            aktörer ska så ske.
          </note>
          <note>
            I dag får vi besked om att förra statsrådet Anders Sundström
            är utsedd. Det rapporteras att titeln är ”förhandlingsperson”.
            Jag kan, fru talman, inte tolka det på något annat sätt än att
            någon måste ha tagit initiativ och bett regeringen agera för att
            över tid kunna lägga ned Bromma flygplats, givet de förutsättningar
            som statsrådet Johansson läste upp.
          </note>
          <note>
            Vad är egentligen Anders Sundströms roll? Det blir i så fall
            frågan, fru talman.
          </note>
          <note type="speaker">
            Anf. 64 Statsrådet ANNA JOHANSSON (S) replik:
          </note>
          <note>
            Fru talman! Anders Sundströms roll kommer att vara att samordna
            en utredning om huruvida det är möjligt att överföra flygtrafiken
            från nuvarande Bromma flygplats till andra närliggande flygplatser,
            i första hand Arlanda men även andra Stockholmsnära flygplatser,
            och därmed också kunna frigöra marken där Bromma flygplats finns.
            Det är Anders Sundströms uppdrag. Anders Sundström har titeln
            samordnare. Det är regeringen som i allmänhet tillsätter samordnare
            i olika frågor, och det har regeringen valt att göra vid detta
            tillfälle också.
          </note>
          <note type="speaker">
            Anf. 65 JESSICA ROSENCRANTZ (M) replik:
          </note>
          <note>
            Fru talman! Ministern säger här att vi kan känna oss trygga med
            att det inte finns något beslut om att Bromma flygplats ska avvecklas.
            Men jag tror att de flesta där ute inte känner sig särskilt trygga
            med att det nu utses en förhandlingsperson, samordnare eller vad
            man än vill kalla denna person vars syfte är just att utreda hur
            Bromma flygplats kan avvecklas. Då tror jag inte att trygghet
            är det ord som beskriver hur svenska folket upplever, eller för
            den delen hur jag upplever, den här dagen.
          </note>
          <note>
            Anders Sundström talade i media om att man måste utreda om Arlanda
            med god marginal kan ta över den trafik som i dag finns på Bromma.
          </note>
          <note>
            Swedavia är mycket tydliga med att det inte finns någon marginal
            över huvud taget i dag, utan det är fullt på Arlanda. Terminaler,
            gater och banor är fulla, särskilt vid peaktider. Redan görs det
            investeringar på 13 miljarder kronor för att möta behovet av interkontinentaltrafik.
            Om Arlanda dess ­ utom skulle ta över all inrikestrafik från Bromma
            kan man fråga sig hur många år det skulle ta för att möjliggöra
            den goda marginal som Anders Sundström talar om. Anders Sundström
            talar också om att detta skulle in ­ nebära satsningar på vägar,
            järnvägar och kommunikationer till Arlanda. Vi talar då om en
            lång tid och mycket pengar.
          </note>
          <note>
            Samtidigt finns det en fungerande flygplats – Bromma flygplats.
            Att avveckla den skulle inte bara vara samhällsekonomiskt dumt
            utan också kosta väldigt mycket pengar och tid, när vi snarare
            behöver satsa på ökade flygförbindelser.
          </note>
          <note>
            Det ser nu ut att finnas en riksdagsmajoritet här i kammaren
            för att säga nej till en så kallad förhandlingsperson för att
            avveckla Bromma. Då har jag en fråga till statsrådet. Om detta
            blir beslutet här i kammaren i eftermiddag, kommer regeringen
            då att följa det beslutet? Kommer man då att avveckla den så kallade
            förhandlingspersonen eller samordnaren, eller kommer man att trotsa
            riksdagens beslut och ändå utreda en avveckling av Bromma flygplats?
          </note>
          <note type="speaker">
            Anf. 66 Statsrådet ANNA JOHANSSON (S) replik:
          </note>
          <note>
            Fru talman! Jag kan börja med att konstatera att om det skulle
            visa sig att det inte går att överföra flygkapacitet från Bromma
            till Arlanda och andra Stockholmsnära flygplatser kommer Bromma
            inte att läggas ned. Skulle det däremot visa sig att det genom
            ett antal investeringar och förändringar är möjligt att överföra
            trafik från Bromma till andra flygplatser, så att man bibehåller
            och utökar kapaciteten, är det en bra utveckling för Stockholm
            att kunna bygga bostäder. Det är nämligen en stor, skriande och
            allvarlig bostadsbrist i Stockholmsregionen som det behöver göras
            något åt. Även regeringen, och inte bara kommunen, känner ett
            ansvar för utvecklingen i Stockholmsregionen. Vi har därför inte
            avvaktat kommunens besked om att man vill att regeringen tillkallar
            en förhandlingsperson, och det är inte heller det som regeringen
            har gjort. Regeringen har utsett en samordnare för att utreda
            möjligheterna att frigöra marken där Bromma flygplats finns, under
            förutsättning att flygkapaciteten hålls intakt och gärna utökas
            såsom framtidens behov kommer att kräva.
          </note>
          <note type="speaker">
            Anf. 67 JESSICA ROSENCRANTZ (M) replik:
          </note>
          <note>
            Fru talman! Jag vill fråga statsrådet om ni kan förstå att detta
            skapar mycket stor osäkerhet. När vi stod och diskuterade detta
            för några veckor sedan var nämligen beskedet att ni inte ville
            avveckla Bromma men att om de lokala politikerna känner ett behov
            av det skulle ni utreda förutsättningarna för att avveckla.
          </note>
          <note>
            Nu är det helt andra bud. Nu är det regeringen själv som kommer
            fram till att det nog finns ett behov av att avveckla Bromma.
          </note>
          <note>
            Buden ändras alltså från dag till dag, och det skapar en stor
            osäkerhet. Det är inte så man möjliggör för vare sig företag eller
            människor att planera sin tillvaro.
          </note>
          <note>
            Ni sade före valet att Bromma inte skulle avvecklas. Beskedet
            var väldigt tydligt då. Då ställer jag frågan: Hur ska svenska
            folket kunna lita på Socialdemokraterna eller regeringen i framtiden
            om Socialdemokraterna nu sätter sig i knät på Miljöpartiet så
            fort man inte kan komma överens? Polit ik handlar om att ta ansvar.
            Ni hade kunnat landa i att antingen stå fast vid sitt vallöfte
            eller att bryta det. Tyvärr valde ni det senare. Det är värt att
            beklaga.
          </note>
          <note>
            Det finns en stor bostadsbrist i Stockholm och i stora delar
            av Sverige. Så är det. Men undersökningar, bland annat från Stockholms
            Handelskammare, visar att man kan bygga bostäder på ganska många
            ställen i Stockholm. Man behöver inte avveckla en fungerande flygplats
            – den enda citynära flygplats vi har – för att bygga bostäder.
            Det går att göra både och. Det tror jag att ministern och många
            av hennes socialdemokratiska kolleger också inser efter att ha
            haft flera debatter med andra socialdemokrater.
          </note>
          <note>
            Jag tycker att det är värt att beklaga att Socialdemokraterna
            i dag sätter sig i knät på Miljöpartiet och låter Miljöpartiet
            styra agendan. Det går nämligen att både bygga bostäder och behålla
            fungerande flygförbindelser. Man behöver inte välja.
          </note>
          <note type="speaker">
            Anf. 68 Statsrådet ANNA JOHANSSON (S) replik:
          </note>
          <note>
            Fru talman! Jag tror att den oro som Jessica Rosencrantz hänvisar
            till i stor utsträckning kan förklaras med att inte minst företräd
            are från hennes parti och andra partier i kammaren har varit mycket
            aktiva när det gäller att tala om att Bromma nu ska läggas ned
            och att man inte ska kunna flyga till Stockholm längre.
          </note>
          <note>
            Beslutet från regeringen i dag ska tolkas som ett sätt att just
            stilla oron genom att man ska vara oerhört tydlig med att om det
            inte går att flytta över trafiken från Bromma till andra Stockholmsnära
            flygplatser kommer Bromma inte att läggas ned. Den oro som har
            funnits har nämligen handlat om att Bromma skulle läggas ned utan
            att den kapaciteten ersätts.
          </note>
          <note>
            Det är ett mycket tydligt besked från regeringen i dag att om
            man inte kan överföra kapaciteten till andra ställen kommer Bromma
            att vara kvar. Det innebär också att det vallöfte som Socialdemokraterna
            gav om att Bromma skulle vara kvar fortfarande gäller. Men man
            kan ifrågasätta om just den geografiska platsen Bromma är det
            absolut viktigaste. Vi tror att både svenska folket och näringslivet
            tycker att det viktiga är att man kan flyga till och från Stockholm
            från Sveriges alla regioner, inte att man får landa på just Bromma.
          </note>
          <note type="speaker">
            Anf. 69 LARS TYSKLIND (FP) replik:
          </note>
          <note>
            Fru talman! Jag kan hålla med statsrådet om att vi lever i en
            spännande värld. Den är åtminstone föränderlig från dag till annan.
          </note>
          <note>
            Från Folkpartiets sida är vi naturligtvis glada för beskedet
            om att bygget av Förbifart Stockholm ska startas igen. Det har
            diskuterats vilken betydelse den har både för Stockholmsregionen
            och för övriga landet. Men vi ställer naturligtvis fortfarande
            frågan varför bygget över huvud taget stoppades när det nu ändå
            kommer besked om att det aldrig var aktuellt att detta inte skulle
            bli av.
          </note>
          <note>
            Men icke förty är vi där vi är, och detta kan startas upp så
            fort som möjligt. Vi hoppas att det kommer att ske.
          </note>
          <note>
            Det har ställts en hel del frågor om Bromma flygplats och denna
            osäkerhet. Jag skulle kunna konkretisera den frågan. Kan ministern
            säg a någonting om tidsperspektivet? Kan de som satsar på Bromma
            flygplats räkna med att avtalstiden fram till 2038 gäller?
          </note>
          <note type="speaker">
            Anf. 70 Statsrådet ANNA JOHANSSON (S) replik:
          </note>
          <note>
            Fru talman! Vilka tider som kommer att gälla och när beslut kommer
            att fattas och genomföras är naturligtvis omöjligt att svara på
            innan det har skett någon utredning om hur förutsättningarna faktiskt
            ser ut.
          </note>
          <note>
            Jag skulle kunna ställa en fråga tillbaka till övriga partier
            i salen när det gäller osäkerhet. Hur svarar man på frågor när
            det gäller osäkerhet från alla tågpendlare som står och väntar
            och fryser på perrongen?
          </note>
          <note>
            Vi ser inte att det finns någon osäkerhet kring att den här regeringen
            kommer att ta ansvar för att flygkapaciteten till och från Stockholm
            kommer att bibehållas, utökas och motsvara de behov som finns.
            Men hur ser tryggheten ut för den pendlare eller den godsköpare
            som nu ser att 1,2 miljarder i ökat järnvägsunderhåll uteblir?
            Var finns den säkerheten och tryggheten?
          </note>
          <note>
            Det finns inga förslag om att lägga ned Bromma flygplats, och
            det finns inga beslut om att lägga ned Bromma flygplats. Det finns
            en utredning som ska undersöka om man kan flytta över kapaciteten
            på Bromma till andra flygplatser. När det gäller järnvägen finns
            det noll kronor utöver det som tidigare låg i ramarna från allianspartierna.
            Vad svarar ni dessa osäkra resenärer?
          </note>
          <note type="speaker">
            Anf. 71 LARS TYSKLIND (FP) replik:
          </note>
          <note>
            Fru talman! Jag kan bara upprepa att faktum faktiskt kvarstår.
            Under alliansregeringens tid fördubblades anslagen för drift och
            underhåll till järnvägen från knappt 4 miljarder till 7–8 miljarder.
            Att alliansregeringen inte skulle ha tagit ansvar för det är en
            lite märklig frågeställning.
          </note>
          <note>
            Statsrådet tog upp frågan om sjysta villkor i åkeribranschen.
            Vi är nog alla besjälade av att vi måste få till det. Vi har fattat
            en del viktiga beslut här i höst. Det handlar om sanktionsavgifter
            i stället för böter som gäller från den 1 januari. Det handlar
            om åtgärder för hindrande av färd – klampning – som jag tror ska
            gälla från mars. Statsrådet tog även upp frågan om taxiresor,
            och vi har tagit beslut om tydliga prisuppgifter. Det är också
            steg för att kunna få ordning på yrkestrafiken.
          </note>
          <note>
            Statsrådet tog upp trafiksäkerheten, och det har ju funnits en
            del försök med alkobommar vid färjelägen till exempel. Det har
            slagit väl ut. Nu är det tyvärr så att den alkobom som finns i
            Frihamnen i Stockholm kommer att monteras ned den 1 januari eftersom
            försöksperioden är slut.
          </note>
          <note>
            Icke förty är min fråga till statsrådet om hon har några konkreta
            tankegångar framåt. Det här var förslag från den tidigare alliansregeringen
            och propositioner som lades fram av Elmsäter-Svärd. Vad tänker
            statsrådet göra framåt i den här frågan?
          </note>
          <note type="speaker">
            Anf. 72 Statsrådet ANNA JOHANSSON (S) replik:
          </note>
          <note>
            Fru talman! Nu är det inte förra eller förrförra årets budget
            som vi debatterar i kammaren i dag, utan det är nästa års budget.
            I den budgeten har allianspartierna valt att lägga 1,2 miljarder
            mindre på järnvägsunderhåll, trots att jag tror att de allra flesta
            som någon gång har åkt tåg, känner någon som någon gång har åkt
            tåg eller har läst en tidning inser att de pengarna kanske inte
            riktigt räcker till, utan det behövs en ambitionshöjning.
          </note>
          <note>
            Den ambitionshöjningen står S-MP-regeringen med stöd av V för,
            medan allianspartierna har avvisat den höjningen. Jag tycker att
            det är beklagligt.
          </note>
          <note>
            Vi är beredda att se vilka effekter de nu beslutade förslagen
            får, det vill säga klampning och avgifter. Vi är också beredda
            på att om de inte är tillräckliga gå vidare och utreda ytterligare
            förslag. Det kan exempelvis handla om frakthandlingar i bil. Det
            finns flera uppslag som man skulle kunna titta vidare på.
          </note>
          <note>
            Vi har inga konkreta förslag i dagsläget, men vi följer frågan
            nära för att vara beredda att fatta ytterligare beslut om så skulle
            krävas. Det är en viktig fråga ur ett socialt, det vill säga arbetsrättsligt,
            perspektiv att åkerier som faktiskt följer regler och avtal inte
            blir utkonkurrerade av andra som både lönedumpar och inte följer
            regelverk.
          </note>
          <note>
            För oss kommer detta att vara en oerhört viktig fråga att fokusera
            på, och vi är också beredda att titta på hur andra länder har
            jobbat med frågorna för att nå resultat och kunna följa de goda
            exempel vi kan se runt om i Europa, till exempel i Danmark.
          </note>
          <note type="speaker">
            Anf. 73 ROBERT HALEF (KD) replik:
          </note>
          <note>
            Fru talman! Före valet lovade Socialdemokraterna väljarna att
            inte stänga Bromma flygplats. Socialdemokraterna har även tidigare
            under interpellationsdebatter och via medierna sagt att man kommer
            att utse en förhandlingsperson för att undersöka om det finns
            föruts ättningar för att flytta Bromma flygplats verksamhet till
            Arlanda eller någon annan flygplats för att göra det möjligt att
            bygga bostäder på området Bromma flygplats.
          </note>
          <note>
            Trots stora protester från näringslivet och kommuner som kommer
            att drabbas negativt av nedläggningen och där tusentals jobb kommer
            att försvinna både i Stockholm och i andra delar av landet utsåg
            regeringen i går Anders Sundström, en före detta S-minister, till
            förhandlingsperson eller om man vill kalla det för samordnare,
            i syfte att Bromma flygplats ska lämna plats för bostadsbyggande.
          </note>
          <note>
            Min fråga till ministern är: Kan ni garantera att Anders Sundström
            kommer att agera politiskt opartiskt i sitt uppdrag som samordnare
            i denna fråga så att samhällsnyttan går före partifärg?
          </note>
          <note type="speaker">
            Anf. 74 Statsrådet ANNA JOHANSSON (S) replik:
          </note>
          <note>
            Fru talman! Jag är inte riktigt säker på att jag förstod frågan.
            Anders Sundström har fått ett uppdrag av regeringen att utreda
            möjligheterna att flytta flygtrafik från Bromma till andra flygplatser,
            i första hand Arlanda, och därigenom frigöra mark för bostadsbyggande.
          </note>
          <note>
            Det är det uppdrag som Anders Sundström har fått, och jag utgår
            ifrån att det är det uppdraget han kommer att verka utifrån.
          </note>
          <note>
            I uppdraget ingår naturligtvis också att bel ysa konsekvenser
            för både näringsliv, turism och andra viktiga saker men också
            miljökonsekvenser, vilket innebär att vi så småningom ska få ett
            så fullgott och brett underlag som möjligt för beslut.
          </note>
          <note>
            Jag skulle vilja ställa en motfråga till Robert Halef. Tror Robert
            Halef att tusentals jobb försvinner för att flyget landar på en
            annan flygplats i Stockholm än just Bromma, eller är det här bara
            ett sätt att försöka vrida strålkastarljuset från er tunna budget
            till en fråga som faktiskt inte är en fråga på riktigt?
          </note>
          <note type="speaker">
            Anf. 75 ROBERT HALEF (KD) replik:
          </note>
          <note>
            Fru talman! Tack för svaret och för frågan! Enligt vad Stockholms
            Handelskammare har presenterat kommer tusentals jobb att försvinna
            om ni lägger ned Bromma flygplats, en citynära flygplats som ger
            en stor samhällsnytta.
          </note>
          <note>
            Anledningen till att jag ställde frågan är att jag fick en sådan
            känsla när jag lyssnade på intervjun med Anders Sundström i går
            efter utnämningen. Jag får en känsla av att den förhandlingsperson
            som är utsedd kommer att agera som en marionett och e n nickedocka
            åt regeringen med dess bestämda uppfattning om att till varje
            pris lägga ned Bromma flygplats.
          </note>
          <note>
            Detta var ett önskemål eller kanske snarare ett krav från Miljöpartiet
            i regeringsbildningen. Det vore ärligare att säga av Socialdemokraterna,
            som före valet lovade att inte stänga ned Bromma flygplats, att
            säga att man nu gjort en omsvängning och i förhandlingar med Miljöpartiet
            har tvingats offra Bromma flygplats som har en stor betydelse
            för tillväxten i Stockholm och i hela Sverige.
          </note>
          <note>
            Näringslivet behöver långsiktiga och trovärdiga besked för att
            investera och planera för framtiden. Kristdemokraterna ger tydliga
            besked: Vi kommer att verka för att Bromma flygplats inte ska
            stängas.
          </note>
          <note type="speaker">
            Anf. 76 Statsrådet ANNA JOHANSSON (S) replik:
          </note>
          <note>
            Fru talman! Jag har tyvärr väldigt liten möjlighet att påverka
            hur Robert Halef och andra känner inför hur olika personer uttrycker
            sig i olika sammanhang. Jag kan bara svara för hur regeringens
            uppdrag till Anders Sundström som samordnare ser ut, och det är
            att utreda förutsättningarna för att flytta över flygkapacitet
            från Bromma flygplats till andra Stockholmsflygplatser, i första
            hand Arlanda.
          </note>
          <note>
            Om inte kommande och nuvarande behov av flygkapacitet kan flyttas
            från Bromma till andra flygplatser kommer Bromma att finnas kvar.
            Det är inte en eftergift. Det är inte en brasklapp. Det är ett
            väldigt tydligt besked om precis de långsiktiga förutsättningar
            na för näringslivet och andra som är beroende av flygkapacitet
            i Stockholmsregionen att delta på arbetsmöten och säljmöten och
            kunna bedriva företag och andra verksamheter i hela landet.
          </note>
          <note>
            Det är precis det tydliga besked som efterfrågas och som regeringen
            har gett i dag. Det finns ingen oro för att Stockholmsregionens
            flygkapacitet är hotad. Regeringen kommer inte att medverka till
            en nedläggning av Bromma med mindre än att man har kunnat ersätta
            den flygkapaciteten i närområdet.
          </note>
          <note type="speaker">
            Anf. 77 PATRIK JÖNSSON (SD) replik:
          </note>
          <note>
            Fru talman! Det rullar krokodiltårar nedför kinderna, men det
            ger jag inte mycket för. Socialdemokraterna valde att inte prata
            med oss om budgeten, utan man agerade som om man hade 51 procent
            av rösterna. Då har man också gjort ett aktivt val i att man princip
            säger att man vill inte ha igenom sin budget.
          </note>
          <note>
            Jag får gratulera till beslutet att återuppta bygget av Förbifart
            Stockholm. Hittills har vi lagt ca 250 miljoner kronor på detta
            stillastående projekt till ingen nytta över huvud taget. Det är
            jättetråkigt, men det gläder mig oerhört att projektet nu kommer
            att ta ny fart.
          </note>
          <note>
            Om jag har förstått fru infrastrukturministern rätt finns det
            alltså tre alternativ. Antingen behåller vi Bromma, bygger ut
            Arlanda eller bygger en ny flygplats. Är det så jag ska förstå
            det? Då ska man också ta i beaktande att vi har ambulansflyg med
            organtransporter. Det är väldigt brått när de ska fram, och Bromma
            har ett läge som inte Arlanda har. Vi tappar 15–20 minuter på
            läget. För till exempel hjärtan som ska transplanteras, från det
            att det kyls ned tills det används, har man bara fyra timmar på
            sig. Även ur den aspekten är det viktigt att Bromma finns kvar.
          </note>
          <note>
            Slutligen vill jag ställa samma fråga till ministern. Skånes
            infrastruktur är i stort behov av upprustning, vilket jag gått
            igenom tidigare – fyra spår mellan Hässleholm och Lund samt dubbelspår
            mellan Hässleholm och Kristianstad och Helsingborg och Ängelholm.
            Skåne får runt 7 procent av satsningarna men har runt 13 procent
            av befolkningen. Dessutom har vi stor transittrafik.
          </note>
          <note>
            Med tanke på kapacitetsbristen, är ni från Socialdemokraterna
            villiga att göra omprioriteringar för den skånska trafiken?
          </note>
          <note type="speaker">
            Anf. 78 Statsrådet ANNA JOHANSSON (S) replik:
          </note>
          <note>
            Fru talman! Vad gäller kommande infrastrukturinvesteringar ligger
            den nationella planen fast. Däremot har regeringen för avsikt
            att återkomma med en ny infrastrukturproposition och påföljande
            nationell plan vad gäller åren som kommer därefter.
          </note>
          <note>
            Bromma flygplats kommer att vara kvar om inte väsentliga funktioner
            och kapacitet kan garanteras i form av andra lösningar.
          </note>
          <note>
            När det gäller vilka partier vi samarbetar med har S-MP-regeringen
            en övergripande idé om ett Sverige som håller ihop. Det handlar
            om att se varje enskild individs möjligheter att bidra till ett
            starkare Sverige, ett varmare Sverige, ett mer hållbart Sverige.
            Vi är beredda att samverka med alla partier i Sveriges riksdag
            som kan ställa upp på vår grundläggande idé om alla människors
            lika värde och om vikten av att inte särbehandla och peka ut vissa.
            Därför samarbetar inte vi, och talar inte vi, med Sverigedemokraterna,
            däremot väldigt gärna med alla andra partier i Sveriges riksdag
            för att ta ansvar för ett Sverige som långsiktigt håller ihop
            och utvecklas hållbart.
          </note>
          <note>
            (Applåder)
          </note>
          <note type="speaker">
            Anf. 79 PATRIK JÖNSSON (SD) replik:
          </note>
          <note>
            Fru talman! Jag tackar så mycket för svaret och konstaterar att
            eftersom också vi tycker att alla människor har lika mycket värde
            ser jag det som möjligt att vi skulle kunna samarbeta framgent.
            Jag hoppas innerligt att regeringspartierna väljer att inte låtsas
            som om de har en majoritet av rösterna i riksdagen. Det är faktiskt
            ett minoritetsstyre.
          </note>
          <note>
            Allt tyder på att det blir extra val, och hur det blir därefter
            får vi såklart se då, när vi ser vad som då förhandlas fram. För
            vår del sträcker vi ut en hand och är villiga att samarbeta. Det
            är till gagn både för infrastrukturen och för välfärden i stort.
          </note>
          <note>
            Om vi sedan ska gå in på det andra problemet, en kursande invandringspolitik,
            vill jag säga att regeringen får tänka om, för det går ut över
            Sverige och också över folk i nöd i andra länder.
          </note>
          <note type="speaker">
            Anf. 80 Statsrådet ANNA JOHANSSON (S) replik:
          </note>
          <note>
            Fru talman! Vi är oerhört taggade att gå till val och söka ett
            starkare stöd för S-MP-regeringens inriktning för Sverige och
            för ett socialdemokratiskt styrt Sverige som går mot ökad hållbarhet
            och ökad sammanhållning.
          </note>
          <note>
            Inte heller efter valet den 22 mars är vi beredda att samarbeta
            med partier som väljer att tala om att vissa tillhör den svenska
            nationen, andra tillhör inte den svenska nationen. Vi samarbetar
            inte med partier som är beredda att skicka tillbaka människor
            till krig, förtryck och tortyr. Vi samarbetar inte med partier
            som bygger sin ideologi på att vissa människor är på ett visst
            sätt utifrån sitt ursprung, sin religion eller någonting annat
            och att andra människor är på ett annat sätt.
          </note>
          <note>
            Vi utgår från att varje individ är en unik person med fördelar
            och nackdelar, styrkor och svagheter, och att var och en innebär
            en möjlighet till utveckling, vilket också kan bidra till Sveriges
            utveckling. Vi tror att en politik som väljer att peka ut människor,
            definiera ut människor, ofelbart leder till katastrof inte bara
            för dem som blir utpekade utan för hela vårt samhälle. Vi kommer
            aldrig att medverka till att något sådant sker.
          </note>
          <note>
            (Applåder)
          </note>
          <note type="speaker">
            Anf. 81 SUZANNE SVENSSON (S):
          </note>
          <note>
            Fru talman! Jag vill börja med att slå fast att vi socialdemokrater
            anser att alla transportslagen är viktiga för Sverige. Det har
            från talarstolen i dag låtit som om det inte skulle vara så. Det
            råder alltså inget tvivel om transportslagens betydelse.
          </note>
          <note>
            På vårt första utskottsmöte, när Sverigedemokraterna presenterade
            sig, visade det sig att deras representanter var verksamma på
            trafikområdet, en inom Trafikverket Syd, en annan som lokförare
            i Skåne. Med andra ord signalerade de att de kunde dessa frågor.
            När det sedan var dags att lägga budgeten för utgiftsområde 22
            Kommunikationer lade SD ett budgetförslag som var 370 miljoner
            högre än regeringens budgetförslag och därmed drygt 1 577 miljoner
            högre än Alliansens förslag.
          </note>
          <note>
            Fru talman! Vad som hände vet vi alla. När det var dags för votering
            om ramarna här i kammaren offrade Sverigedemokraterna gärna sina
            vallöften till väljarna för att tillsammans med Alliansen fälla
            regeringen. Jag vill påpeka att Patrik Jönsson och hans kamrater
            i SD inte lade ned sina röster, utan de röstade med Alliansen.
          </note>
          <note>
            Det innebar att vi åter fick behandla budgeten i respektive utskott.
            Och vad hände då? Jo, dagen efter voteringen i kammaren, efter
            att ha antagit de ramar som är 1 ½ miljard mindre än SD:s eget
            förslag, vill man inte ställa upp på det i trafikutskottet utan
            lämnar ett särskilt yttrande som säger att det är för lite pengar
            på trafikutskottets område. För mig, fru talman, går det inte
            ihop. Jag undrar vem eller vilka det var som egentligen tryckte
            på knapparna i kammaren eftersom man nästa dag är så emot Alliansens
            antagna budget att man måste skriva ett särskilt yttrande och
            tala om att det är för lite pengar i budgeten.
          </note>
          <note>
            Jag tycker att man ska vara konsekvent och stå rakryggat för
            det man gör i denna kammare och i detta hus. Det är trots allt
            här som beslut tas för nationens och medborgarnas bästa.
          </note>
          <note>
            Fru talman! Vad innebär då detta beslut? Jo, 1,24 miljarder kronor
            mindre till drift och underhåll inom järnvägen. Det kommer naturligtvis
            inte att gå obemärkt förbi. Trafikverket håller just nu på att
            gå igenom sina prioriteringar vad gäller järnvägen, och naturligtvis
            sker minskningarna inom reinvesteringar och underhållsinsatser
            på järnvägen. Det finns, på grund av bristerna inom järnvägen,
            stor risk för hastighetsnedsättningar på olika håll i landet eftersom
            det måste vara säkert att färdas med tåg.
          </note>
          <note>
            Järnvägen har under de två tre senaste åren haft ett ökat behov
            av upprustning. Om akuta problem uppstår säger man från Trafikverket
            att det i nuläget inte finns några disponibla pengar. Det kommer
            att påverka kapaciteten på spåren men också tidtabeller. Storstäder
            och våra stambanor har prioritet ett, och den prioritetsordningen
            har funnits ett tag. Det innebär att järnvägen ute i landet kommer
            att stå på undantag – igen.
          </note>
          <note>
            Fru talman! Eftersom det finns ett Sverige också utanför Stockholm,
            och eftersom jag själv kommer från södra Sverige, har jag valt
            att ställa frågan: Vad händer i Trafikverket Region Syd, som spänner
            över Skåne, Blekinge, Kronoberg, Kalmar, Öland och Jönköpings
            län?
          </note>
          <note>
            När Alliansens budget med hjälp av Sverigedemokraterna gick igenom
            i kammaren, och därmed budgeten för utgiftsområde 22 Kommunikationer,
            blev första reaktionen: ”Katastrof, katastrof!” Nu känner man
            stor oro för vad den minskade budgeten för med sig, och säger,
            med reservation naturligtvis för de prioritetsöversyner som pågår,
            att de välbehövliga rälsbytena i Småland förmodligen inte blir
            av. Det innebär hastighetnedsättningar på vissa sträckor med tanke
            på säkerheten. Det innebär också att de kontaktledningsbyten som
            står på tur mellan Hässleholm och Lund inte kommer att ske, vilket
            kan medföra stora störningar för godstrafiken och för passagerare
            som inte kommer fram när de ska. Inom Trafikverket säger man att
            det är som att vara tvungen att välja mellan pest och kolera.
          </note>
          <note>
            Fru talman! Jag har en stilla undran. Kan Sverigedemokraterna,
            med den kunskap de har, verkligen se sina väljare i ögonen efter
            detta?
          </note>
          <note>
            (Applåder)
          </note>
          <note type="speaker">
            Anf. 82 PATRIK JÖNSSON (SD) replik:
          </note>
          <note>
            Fru talman! Suzanne Svensson anklagar oss för att inte ta ansvar
            för infrastrukturpolitiken. Jag anser att det snarare är tvärtom,
            att Suzanne Svensson och Socialdemokraterna inte tar ansvar för
            infrastrukturpolitiken. De tar inte ansvar för politiken i hela
            landet.
          </note>
          <note>
            Jag sträckte ut en hand. Mattias Karlsson skrev ett öppet brev
            till Stefan Löfven och erbjöd någon form av samarbete. Det hade
            kunnat räcka med så lite som signaler om att man vill ta ansvar
            för de frågor vi har flaggat för. Vad gör regeringspartierna?
            De agerar som om de hade mer än 51 procent av rösterna, som om
            de hade ett eget majoritetsblock. Men så är det inte.
          </note>
          <note>
            Socialdemokraterna och Miljöpartiet är precis som Sverigedemokraterna
            i minoritet i Sveriges riksdag. Vad får man göra då, Suzanne Svensson?
            Jo, man får vara snäll och tala med andra. Man kan inte låtsas
            att man har egen majoritet, för så är det inte.
          </note>
          <note>
            Precis som Suzanne Svensson sa hade vi 370 miljoner mer i vårt
            förslag än vad ni hade i ert. Vi hade från 2018 4,2 miljarder
            mer. Det är ganska mycket mer pengar att satsa på underhåll och
            nyinvesteringar.
          </note>
          <note>
            Tycker Suzanne Svensson att det är bra att man inte vill samtala
            med andra utan låtsas att man har egen majoritet?
          </note>
          <note type="speaker">
            Anf. 83 SUZANNE SVENSSON (S) replik:
          </note>
          <note>
            Fru talman! Vi vet att vi inte har egen majoritet, och det har
            förts en hel del samtal. Vi har lagt fram vår politik, och vi
            är flera partier bakom den. Det skulle under fyra år innebära
            att vi ökade budgeten med närmare 5 miljarder kronor när det gäller
            just satsningar på järnvägen.
          </note>
          <note>
            Vi håller oss till vår politik. Vi har sträckt ut handen flera
            gånger, och vi har frågat andra partier om de kan ställa upp på
            detta.
          </note>
          <note type="speaker">
            Anf. 84 PATRIK JÖNSSON (SD) replik:
          </note>
          <note>
            Fru talman! Socialdemokraterna håller sig till sin politik, vilket
            innebär att Bromma flygplats svävar i osäkerhet. Ni håller er
            till er politik där ni lägger en kvarts miljard på att stoppa
            ett viktigt infrastrukturbygge i Stockholm kallat Förbifart Stockholm.
          </note>
          <note>
            Ni för er politik där ni tror att ni har majoritet i riksdagen,
            men det har ni inte. Det blir en mycket intressant fyraårsperiod
            om ni ska fortsätta att likt strutsen köra huvudet i sanden och
            låtsas att ni har majoritet.
          </note>
          <note type="speaker">
            Anf. 85 SUZANNE SVENSSON (S) replik:
          </note>
          <note>
            När vi lägger fram vår budget ser vi givetvis till helheten.
            När det gäller Bromma tycker jag att ni har fått bra svar här.
            Jag tycker att Bromma ska vara kvar, men huvudsaken är att det
            finns en flygkapacitet till och från Stockholm som fungerar. Kan
            den dessutom bli lite större är det bra.
          </note>
          <note>
            Jag har följt era debattartiklar ute i landet när det gäller
            Bromma. Många har blåst under att Bromma ska läggas ned, fast
            det inte finns något sådant beslut.
          </note>
          <note>
            Jag kan till och med tycka att det är bra att man tillsätter
            en samordnare så att vi en gång för alla reder ut detta.
          </note>
          <note type="speaker">
            Anf. 86 ANDERS ÅKESSON (C) replik:
          </note>
          <note>
            Fru talman! Det var svårt att motstå att begära replik när Suzanne
            Svensson nämnde landskapet Småland.
          </note>
          <note>
            Jag noterar att Suzanne Svensson som flygansvarig inom det socialdemokratiska
            partiet missade att yrka bifall till sin reservation om en förhandlingsperson
            för Bromma. Jag tolkar det som att Suzanne Svensson och det socialdemokratiska
            partiet är nöjda med det tillkännagivande som riksdagen kommer
            att rikta mot regeringen i fråga om att inte utse en förhandlingsperson.
            Det bringar någon mer ordning i den oreda som råder.
          </note>
          <note>
            Suzanne Svensson! Fram till i dag har vi bränt 200 miljoner kronor
            på att frysa förbifartsbygget. Det har kostat 4 miljoner per dag
            från och med att frysningen skedde. Fram till och med nyårsafton
            kommer det att bli 50 miljoner kronor till. Det är ungefär lika
            mycket pengar som landskapet Blekinge, Sveriges trädgård, har
            för sju åtta års regionala infrastruktursatsningar.
          </note>
          <note>
            Vet Suzanne Svensson om det finns budgetutrymme för den kvarts
            miljard som bränns och som självklart skapar en merkostnad för
            Trafikverket? Varifrån tas de pengarna? Det är en kvarts miljard
            som det inte finns budget för.
          </note>
          <note>
            Fru talman! Den budget riksdagen fattar beslut om i eftermiddag
            innehåller 3 400 miljoner kronor mer till att underhålla järnvägar
            i Blekinge, i Kalmar län, i Småland, i södra Sverige och i resten
            av landet fram till och med nästa årsskifte.
          </note>
          <note>
            Men var finns utrymmet och vilken påverkan får den kvarts miljard
            som hålet innebär?
          </note>
          <note type="speaker">
            Anf. 87 SUZANNE SVENSSON (S) replik:
          </note>
          <note>
            Fru talman! Det är inte första gången i historien som man fryser
            ett projekt. Det gjorde även alliansregeringen. Det tog ett till
            ett och ett halvt år innan det kom igång igen, om jag minns rätt.
          </note>
          <note>
            Detta har gjorts för att man ska komma överens om olika delar
            som inte har varit med från början. Det får regeringen reda ut.
          </note>
          <note>
            Anders Åkesson säger att det finns mer pengar till drift och
            underhåll i er budget. Det är 1,24 miljarder som ni stryker årligen
            i och med att ni röstade nej till vår budget.
          </note>
          <note type="speaker">
            Anf. 88 ANDERS ÅKESSON (C) replik:
          </note>
          <note>
            Fru talman! Under de numera nio år som Alliansen har satt ramarna
            för svensk transportinfrastruktur har mängden underhållspengar
            till både väg och järnväg ökat dramatiskt. Det vet Suzanne Svensson.
          </note>
          <note>
            Vi reagerade framför allt mot att de underhållspengar Suzanne
            Svensson och den socialdemokratiska regeringen ville ta fram till
            järnvägen togs från vägsystemet. Det skulle få bärighet på småländska
            och blekingska vägar och skapa stora bekymmer för massaindustrin
            i Blekinge, för att ta ett exempel.
          </note>
          <note>
            Suzanne Svensson gjorde sig besväret att ringa till Trafikverket
            Region Syd och Lennart Andersson med duktiga medarbetare och fråga
            om effekten av 1,25 miljarder, som egentligen inte finns och aldrig
            har funnits i de regleringsbrev som gäller för myndigheten. De
            skrivs först efter riksdagsbeslutet i dag.
          </note>
          <note>
            När Suzanne Svensson fick beskedet ”katastrof”, varför frågade
            hon inte samtidigt om effekten av att underhålls- och investeringspengar
            motsvarande sju åtta år i Blekinge försvinner och skapar ett nytt
            hål? Det är ju riktiga pengar som förvinner. Varför ställde Suzanne
            Svensson inte den frågan när hon ändå ringde? Jag är spänd på
            svaret.
          </note>
          <note type="speaker">
            Anf. 89 SUZANNE SVENSSON (S) replik:
          </note>
          <note>
            Fru talman! Det är sant att underhållspengarna har ökat under
            åren. Men jag kommer ihåg när Anders Borg sade att järnväg inte
            var något att satsa på. Jag minns också när ni hade en mycket
            lägre budget och vi hade en mycket högre, vilket tvingade er att
            ta en högre budget.
          </note>
          <note>
            Det är bra att pengarna har ökat. Men det behövs ännu mer, och
            det fattas. När Trafikverket får signaler om mer pengar i budgeten
            har de såklart en ökad beredskap för att använda dessa pengar.
            Men nu får de dra ned igen. Det är svaret, Anders Åkesson.
          </note>
          <note type="speaker">
            Anf. 90 STEN BERGHEDEN (M):
          </note>
          <note>
            Fru talman! Vi debatterar i dag trafikutskottets fördelning av
            sin budgetram. Moderaterna och Alliansen har sagt ja till en tillväxtbudget.
            Det är en budget som skapar arbete och tillväxt i landet. Vi föreslår
            inga nya skatter på lastbilar, inga nya skatter på ungdomsjobb,
            inga nya skatter på kärnkraft och därmed dyrare elproduktion,
            inga nya skatter på lantbruk och landsbygden och inga flygskatter.
          </note>
          <note>
            Vi vet att Sverige redan i dag har ett av Europas och världens
            högsta skattetryck och att det kan vara svårt för företag att
            utvecklas och växa i Sverige. Vi måste stärka konkurrenskraften
            för våra företag ännu mer, och då kan vi inte höja bränsleskatter
            och lastbilskatter, ta ut nya skatter på el och kärnkraft eller
            införa nya skatter på landsbygd och flygskatt.
          </note>
          <note>
            Herr talman! Det är våra företag som ska anställa ungdomar och
            arbetslösa, men då måste det finnas fasta spelregler och en regering
            som inte använder företagens pengar till att betala Miljöpartiets
            ideologisk drömmar om att få bort lastbilar och stänga ned flyget
            i Sverige.
          </note>
          <note>
            I stället för att som S och MP föreslå att skatterna ska höjas
            vill vi satsa på flygplatser och inte försena utbyggnad av nödvändiga
            vägar. Jag är övertygad om att ett land som Sverige snarare behöver
            mer satsningar på infrastruktur med bättre vägar och fler utbyggda
            flygplatser.
          </note>
          <note>
            Vi ska aktivt arbeta med att ta fram fler miljövänliga bränslen
            och fler elvägar. Det är viktigt för miljön framdeles.
          </note>
          <note>
            Budgeten innehåller också en tydlig satsning på en utbyggnad
            av E20, vilket är en av Sveriges absolut viktigaste transportleder.
            Den bär mycket av det gods som kommer in och ut från Göteborgs
            hamn. Denna utbyggnad är viktig för Skaraborg, för Västsverige
            och för övriga Sveriges tillväxt.
          </note>
          <note>
            Vi säger nej till en försenad start av Förbifarten, vilket skulle
            kosta 4 miljoner kronor om dagen. Det skulle också äventyra andra
            infrastrukturprojekt runt om i landet. Det skulle äta upp dem
            genom att man drar på sig kostnader för Förbifarten.
          </note>
          <note>
            Vi säger nej till nedläggningen av Bromma eller andra flygplatser.
            Dessutom skulle en nedläggning av Bromma göra att vi missar över
            26 000 jobb i landet.
          </note>
          <note>
            Vi säger nej till en lastbilsskatt. Vi är redan högt beskattade
            inom åkerinäringen i dag. Man vill föreslå 14 kronor per mil.
          </note>
          <note>
            Vi säger nej till en flygskatt. Den äventyrar enligt IATA över
            10 000 jobb i Sverige. Den sänker bnp med 10 miljarder kronor.
            Man drar in 3 ½ miljard kronor på en flygskatt, men man förlorar
            10 miljarder i omsättning och tillväxt i landet. Det är alltså
            en väldigt dålig affär framdeles.
          </note>
          <note>
            Däremot säger vi ja till en utbyggnad av Förbifarten, och vi
            vill behålla Bromma flygplats.
          </note>
          <note>
            Vi säger också ja till en fördubbling av återhållspengarna på
            järnvägen från drygt 40 miljarder till 80 miljarder i planen.
          </note>
          <note>
            Vi säger också ja till en utbyggnad av Sverigebygget med fler
            spår, bostäder med mera.
          </note>
          <note>
            Herr talman! Vi föreslår också en fortsatt satsning på längre
            och tyngre lastbilar. Vi vill också fortsätta att utveckla bättre
            bränslen och fordon i Sverige.
          </note>
          <note>
            Vi vill ha en konkurrensutsatt underhållssida när det gäller
            järnväg. Om vi skulle gå tillbaka till att sköta detta själva
            skulle det kunna innebära att det blir sämre effektivitet, som
            det var tidigare. Det skulle kunna sänka effektiviteten med upp
            till 20 procent. Det skulle innebära att de 80 miljarder som ligger
            i planen skulle tappa kraft med 15 miljarder i underhåll på svenska
            järnvägar.
          </note>
          <note>
            Vi säger ja till en fortsatt utveckling av alternativ när det
            gäller elektrifiering av våra vägar.
          </note>
          <note>
            Vi säger ja till att satsa mer på vägar. Vi satsar 3 miljarder
            mer i vår budget.
          </note>
          <note>
            Vi säger ja till alkobommar vid våra gränsstationer för att fånga
            in eventuella onyktra förare av lastbilar och andra onyktra chaufförer
            för att slippa få in dem på vägen.
          </note>
          <note>
            Vi säger ja till en fortsatt tillväxt och fler jobb i Sverige.
          </note>
          <note>
            Till sist vill jag passa på att tacka trafikutskottets kansli
            och trafikutskottets ledamöter för ett gott arbete. Jag vill önska
            talmannen, kammarkansliet, trafikutskottets kansli och trafikutskottets
            ledamöter en god jul.
          </note>
          <note>
            Avslutningsvis vill jag också sända en hälsning till Skaraborg
            om att en planering och en fortsatt satsning på E20 nu fortsätter
            enligt planerna. Samtidigt vill jag passa på att önska alla skaraborgare
            en god jul och ett gott nytt valår.
          </note>
          <note>
            (Applåder)
          </note>
          <note>
            I detta anförande instämde Edward Riedl, Jessica Rosencrantz
            och Boriana Åberg (alla M) samt Robert Halef (KD).
          </note>
          <note type="speaker">
            Anf. 91 LEIF PETTERSSON (S):
          </note>
          <note>
            Herr talman! Jag vill börja med att understryka vikten av att
            järnvägsunderhållet i vårt land prioriteras. 1,24 miljarder mer
            till underhåll av järnvägen hade varit en nåd att stilla bedja
            om. Men på grund av det budgetbeslut denna kammare har tagit har
            järnvägen berövats dessa välbehövliga medel. Det är olyckligt
            och kommer att visa sig i en sämre fungerande järnväg, fler varsel
            hos de företag som skulle utföra underhållet och fler förseningstimmar
            för både personer och gods. Det kan även leda till fler olyckor
            med ytterligare förluster för det svenska näringslivet och det
            svenska samhället som följd och i värsta fall till förlust av
            människoliv. Så allvarligt är det att inte järnvägen nu får mer
            resurser att underhålla en redan hårt sliten anläggning.
          </note>
          <note>
            Dessutom fick vi i går svart på vitt från Trafikverket vad det
            innebär för oss i norr. Spårbytet mellan Boden och Bastuträsk
            kommer att skjutas på framtiden. Inte förrän 2020 kommer det spårbytet
            att vara färdigt.
          </note>
          <note>
            Det är enkelspår som bland annat fraktar SSAB:s järn mellan Luleå
            och Borlänge. Det kommer under flera år till att gå på en järnväg
            med 70 kilometer i timmen som högsta hastighet – ja, faktiskt
            i upp till sex år till. Det är följden av det beslut som denna
            kammare fattade för några dagar sedan. Risken för rälsbrott och
            därmed totalstopp på sträckan är överhängande. SSAB riskerar stora
            förluster, och Sverige riskerar stora förluster. För resenärerna
            och befraktarna innebär det stora risker. Det jag just sagt om
            en sämre järnväg och risk för olyckor kan inte illustreras tydligare
            än just på detta sätt med Norra stambanan.
          </note>
          <note>
            Jag vill också ta upp vad som nu sker med investeringarna när
            Alliansens budget ska genomföras och inte vår. Inte en enda millimeter
            av Norrbotniabanan kommer att börja planeras och sedermera byggas.
            Före valet i september sa jag att det behövs en ny regering om
            banan ska byggas. Det visar sig nu med all nödvändig tydlighet.
            Med Alliansen vid makten, eller Alliansens budget som ska genomföras,
            blir det ingen Norrbotniabana. Sedan kan ju centerpartister, moderater
            och andra raljera om att det är från söder vi börjar bygga och
            den för s ta etappen bara sträcker sig fram till ett industriområde
            norr om Umeå. Men i sin egen budget har man inte en millimeter
            Norrbotniabana. I stället pratar man vagt om ”järnvägssatsningar
            i norra Sverige med betydande medfinansiering av regioner och
            näringsliv”.
          </note>
          <note>
            Jag vill här och nu slå fast att vår avsikt är att planera och
            bygga hela banan från Umeå till Luleå. Visst kan vi tänka oss
            medfinansiering, men att ställa det som krav för att banan ska
            byggas är detsamma som att lägga ned hela projektet. Det kommer
            inte vi att göra. Vi vill och ska bygga banan.
          </note>
          <note>
            Norrbotniabanan är och förblir en samhällsekonomiskt lönsam investering.
            Den kommer att betyda mycket för både gods och persontransporter.
            Det är en järnväg som behövs i det svenska järnvägssystemet. Men
            efter Sverigedemokraternas spel i riksdagen kommer det nu att
            dröja ännu längre innan banan kan bli verklighet. Sveket mot norra
            Sverige och Sverige som helhet kan inte göras tydligare.
          </note>
          <note>
            Det finns mer som inte kommer till stånd nu när Alliansens budget
            gäller. Vi har i budgeten givit klara signaler om att dödens väg
            i norr, E10:an, skulle prioriteras upp. De planerade förbättringarna
            av denna så olycksdrabbade väg kommer nu att skjutas på framtiden.
            Under tiden riskerar dagligen människor livet när de tvingas ut
            efter denna smala och farliga väg.
          </note>
          <note>
            När vägen är så smal att långtradare slår ihop backspeglar är
            den inte trafiksäker längre. Det var bra att den tidigare regeringen
            plockade fram 250 miljoner till två mil av E10:an. Men E10:an
            är 45 mil lång. Det är inte bara två mil det handlar om. Det är
            45 mil. Många av de milen kräver åtgärder. 250 miljoner är mer
            än inget, men det räcker inte på långa vägar.
          </note>
          <note>
            Det finns planer, men de ligger långt fram i tiden. De ville
            vi skjuta framåt i tiden. Människor kommer att dö efter E10:an
            innan de planerna är genomförda. Det kan vi säga. Därför vill
            vi flytta fram åtgärderna i tid, men dessa försvinner nu i en
            dimmig framtid.
          </note>
          <note>
            Det jag har beskrivit är bara tre av följderna av att Sverigedemokraterna
            lekte Vem tar vem i riksdagen den 3 december. Att sedan Alliansen
            inte fann det genant att på detta sätt få igenom sin budgetmotion
            är förvånande men knappast överraskande. Hela förra mandatperioden
            regerade man med stöd av Sverigedemokraterna. Nu upprepas detta
            men i en mer sofistikerad version. Ett direkt stöd via sina röster
            är i dag detsamma som en nedlagd röst var under förra mandatperioden.
          </note>
          <note>
            Resultatet för svenska folket blir lika nedslående: Mer av det
            man inte ville ha i valet i september. Svenska folket var tydligt
            där. Jag hoppas nu att det extra val som kommer den 22 mars ger
            ett klart utslag till vår förmån. Sverige är värt en bättre politik
            än de tta ränksmideri. Sverige är värt en socialdemokratisk politik.
          </note>
          <note>
            (Applåder)
          </note>
          <note type="speaker">
            Anf. 92 EDWARD RIEDL (M):
          </note>
          <note>
            Herr talman! Jag och Leif Pettersson är helt eniga om vikten
            av att bygga Norrbotniabanan och om alla dess fördelar. Men Leif
            Pettersson och Socialdemokraterna lovade före valet att om de
            bara vann skulle spaden åka i backen dagen efter valsegern. Jag
            kan berätta för Leif Pettersson, alla i kammaren och alla som
            lyssnar på debatten att jag har varit i Umeå rätt många gånger
            sedan er valseger. Jag bor nämligen där. Jag har besökt skogen
            norr om Umeå, och jag kan inte hitta ett enda spadtag som är taget.
            Det finns ingenting.
          </note>
          <note>
            Det ni i stället har sagt dagen efter valet är att ni någon gång
            före år 2029 ska börja bygga de första nio kilometerna av totalt
            270. Detta har ni bytt ut det första ni sa mot, och det, mina
            vänner, är inget annat än ett löftessvek. Den enda julklapp ni
            hade tänkt skicka till Norrland var höjd kilometerskatt och försämrad
            konkurrenskraft för norrländskt näringsliv. Det var den enda julklapp
            du hade med dig hem till norrlänningarna.
          </note>
          <note>
            Herr talman! I dag kommer Sveriges riksdag att rikta ett tillkännagivande
            mot regeringen när det gäller Bromma flygplats. Det innebär att
            riksdagen då säger till regeringen att inte utse en förhandlingsperson
            för att avveckla citynära flygplatser. Trots det har S-MP-regeringen
            nu på morgonen beslutat att utse Anders Sundström till förhandlingsperson
            för att just avveckla citynära flygplatser. Det innebär att hotet
            mot Bromma nu är på riktigt.
          </note>
          <note>
            Jag har före valet och efter valet träffat socialdemokrater på
            lokal och på nationell nivå. Jag har hört detta här i kammaren
            även under dagen. Ni har försäkrat att det inte finns något hot
            mot Bromma. Riksdagsledamöter och infrastrukturministern har bedyrat
            detta. Man har manat till lugn i denna kammare, och man har ansett
            att vi från Alliansen skapar osäkerhet och otrygghet i frågan
            och att vi inte borde bråka så mycket om just detta. Trots allt
            det här har ni alltså under dagen fattat beslutet att utse en
            förhandlingsperson . Det är emot folkviljan, och det är emot majoriteten
            här i riksdagen. Det är på alla sätt mycket allvarligt.
          </note>
          <note>
            Trots det vill jag, eftersom det är jul, påminna socialdemokraterna
            och miljöpartisterna här inne om att ni har glömt att yrka bifall
            till ert förslag. Jag vill bara påminna om det innan debatten
            är avslutad; ni har fortfarande möjligheten.
          </note>
          <note>
            Jag överväger på stort allvar att KU-anmäla regeringen och det
            sätt de hanterar frågan på. Det är inte värdigt att bete sig på
            det sätt som de gör.
          </note>
          <note>
            Herr talman! Det är ingen förhandlingsregering som hanterar frågor
            på det här sättet. Det är en regering som inte förstår värdet
            av samarbete. Trots att de har mycket svagt stöd i denna riksdag
            söker de hellre konflikt än samarbete. Då kan man inte kalla sig
            samarbetsregering. Regeringen struntar helt enkelt i riksdagens
            majoritet, söker konflikt och riskerar 24 000 jobb i Sverige.
            När jag hör socialdemokrater fortsatt hävda i den här kammaren
            att Bromma inte är hotat av nedläggning blir jag lite generad.
          </note>
          <note>
            Herr talman! Nu har man alltså utsett en förhandlingsperson i
            Anders Sundström, som har fått till uppdrag att avveckla citynära
            flygplatser. Jag kan inte göra någon annan tolkning – och det
            kan uppenbarligen inte heller den person ni har utsett – än att
            det handlar om just Bromma.
          </note>
          <note>
            Herr talman! Låt mig måla upp en liten bild av vad detta handlar
            om. Tänk er en pappa som kommer ut i köket när hans femåriga dotter
            har tagit fram en stol till köksbänken. Hon har klättrat upp på
            köksbänken, hon har tagit ned kakburken från den översta hyllan
            och hennes hand är nere i kakburken. Denna femåriga flicka förstår
            att hon är tagen med handen i kakburken. Hon förstår att det inte
            är lönt att neka till att hon faktiskt tänkte ta en kaka. Men
            socialdemokrater här inne i riksdagens kammare blir inte det minsta
            generade, inte ens lite rosenröda på kinderna, när ni fortfarande
            – trots att regeringen nu på morgonen fattade detta beslut – hävdar
            att detta inte är något hot mot Bromma flygplats. Ni är påkomna
            med handen i kakburken. Det vore lite klädsamt att också medge
            det.
          </note>
          <note>
            Jag köper det; det kanske inte handlar om att ni tänkte äta kakan
            själva. Ni tänkte ge den till er kompis Miljöpartiet. Men det
            spelar i sak ingen större roll för svenska folket. Bromma flygplats
            är hotad så länge vi har kvar den här regeringen.
          </note>
          <note>
            Herr talman! Med detta yrkar jag bifall till Alliansens förslag
            till beslut.
          </note>
          <note>
            I detta anförande instämde Sten Bergheden, Jessica Rosencrantz
            och Boriana Åberg (alla M) samt Robert Halef (KD).
          </note>
          <note type="speaker">
            Anf. 93 LEIF PETTERSSON (S) replik:
          </note>
          <note>
            Herr talman! Jag vet inte vilka valdebatter Edward Riedl hörde
            på, men inte var det de där vi socialdemokrater deltog, i alla
            fall. Han måste nog ha stått inne på sin egen lilla toalett och
            pratat med sig själv och funderat: Hur kan Socialdemokraterna
            vara så himla dumma att de yrkar bifall till Norrbotniabanan?
            Hur kan de lova det? Nej, nej – de tänker börja bygga direkt efter
            valet!
          </note>
          <note>
            Edward! Så går det inte till i Sverige. Först måste vi fastställa
            en järnvägsplan. Vi måste fastställa en plan för var vi ska bygga
            järnväg. Jag vet inte om du känner till det, men det är faktiskt
            på det sättet. Efter det kan vi börja bygga. Järnvägsplanen är
            ännu inte fastställd eftersom den förra regeringen drog tillbaka
            medlen från Trafikverket, som höll på att utreda detta. Det är
            bara en ren sakupplysning i ärendet.
          </note>
          <note>
            Jag tror att du ska ta och akta dig lite grann för att fara omkring
            med de myter som du nu försöker skapa. Vi har aldrig lovat att
            börja bygga Norrbotniabanan dagen efter valet. Vi har däremot
            sagt att vi före 2018 – om vi hade fått igenom vår budget nu –
            skulle ha kunnat börja bygga banan.
          </note>
          <note>
            Nu blir det inte en millimeter Norrbotniabana. För du kan väl
            ändå medge, Edward, att den inte finns med i ert budgetförslag.
            Där finns inte Norrbotniabanan och inte heller någon annan bana
            som ska byggas i norra Norrland. Det finns inte med. Far inte
            ovarsamt fram med sanningen, utan prata i stället om hur saker
            och ting är!
          </note>
          <note type="speaker">
            Anf. 94 EDWARD RIEDL (M) replik:
          </note>
          <note>
            Herr talman! Före valet hade jag många debatter med socialdemokrater,
            däribland Leif Pettersson. Jag var uppe i Norrbotten och förde
            en debatt i Piteå, om jag inte missminner mig alldeles. Då var
            det jag som försökte förklara för Leif Pettersson och alla andra
            som var med vid debatterna att man inte kan börja bygga på en
            gång. Det tar tid när det gäller infrastruktur. Det är mycket
            arbete innan man får spaden i backen – jättemycket arbete!
          </note>
          <note>
            Men varenda gång i varenda debatt med varenda socialdemokrat
            hörde man: Vi börjar bygga direkt när vi vinner valet. Nu är det
            sluttjafsat! Jag tror till och med att Leif Pettersson hade en
            del spännande uttryck som finns i Norrbottens-Kuriren. Det går
            att läsa för den som vill.
          </note>
          <note>
            Ert löfte om att börja bygga efter valdagen är i dag utbytt mot
            det som står i er budget. Någon gång före år 2029 ska ni börja
            bygga 9 kilometer av totalt 270 kilometer järnväg. Jag vill mena
            att det inte är något mindre än ett löftesbrott. Den enda julklapp
            ni har med er till Norrbotten – vad var det? Höjd kilometerskatt
            och försämrad konkurrenskraft för norrländskt näringsliv. Det
            duger inte, Leif Pettersson.
          </note>
          <note type="speaker">
            Anf. 95 LEIF PETTERSSON (S) replik:
          </note>
          <note>
            Herr talman! Nej, Edward Riedl, det är ingen som har sagt att
            vi skulle börja bygga dagen efter valet. Det vet vi alla att det
            inte går. Vi har däremot sagt att vi ska börja med planeringen
            och att vi ska börja bygga före 2018.
          </note>
          <note>
            Däremot måste järnvägen vara färdig före 2029 om vi ska komma
            i åtnjutan de av de medel som EU är berett att ställa till vårt
            förfogande i sammanhangen; det är alldeles rätt. Nu gäller det
            att hålla reda på saker och ting och att inte vara i någon egen
            liten värld, som Edward Riedl ibland har en förmåga att göra.
          </note>
          <note>
            Med ditt förslag till budget kommer rälsen mellan Boden och Bastuträsk
            inte heller att bytas ut. Menar du att det är en julklapp till
            Norrbottens befolkning, eller till Västerbottens befolkning för
            den delen, att på det sättet dra in underhållet på en viktig järnvägssträcka
            i övre Norrland? Är det en julklapp till SSAB kanske? Eller är
            det en julklapp till någon annan att det kommer att ske?
          </note>
          <note>
            Nej, det är det inte. Det är i stället ett stort svek mot både
            Norrbotten och norra Sverige. Det är ett svek mot hela Sverige,
            eftersom Sveriges export blir lidande av det här. Det är SSAB:s
            stålämnen som ska fraktas mellan Luleå och Borlänge som inte kommer
            fram i tid. Om olyckan dessutom skulle vara framme och vi får
            ett rälsbrott på sträckan kommer ingenting fram under lång tid.
          </note>
          <note>
            Ta du och fundera lite grann på hur saker och ting hänger ihop,
            Edward! Vi har aldrig sagt att vi ska börja bygga direkt efter
            valet. Jag har aldrig sagt det. Ingen har sagt det. Du har möjligen
            tolkat det på det sättet eftersom du själv inte vill att banan
            ska byggas.
          </note>
          <note type="speaker">
            Anf. 96 EDWARD RIEDL (M) replik:
          </note>
          <note>
            Herr talman! Jag ska inte bemöta alla osakliga påståenden. Jag
            låter dem stå för Leif och placerar dem någonstans på kontot över
            att det är lite skämmigt att komma hem till Norrland nu.
          </note>
          <note>
            Det som lovades från socialdemokrater före valet var precis det
            som jag har hävdat. Jag stod och försökte förklara i debatt efter
            debatt att det tar tid att planera infrastruktur. Man måste ha
            pengar och göra det på ett seriöst sätt. Det går inte att lova
            allt till alla. Jag stod och sa precis de sakerna. Men det är
            kul att du har tagit det till dig nu, Leif Pettersson.
          </note>
          <note>
            Alldeles oaktat om du nu själv inte har sagt att ni sk a börja
            bygga dagen efter valet var det nog det som många uppfattade att
            många socialdemokrater sa. Men det har bytts ut mot att det kan
            ta uppemot 15 år innan spaden åker i backen. Jag vill vara tydlig
            med att jag tror att väljarna tolkade in något annat när ni mötte
            dem i valrörelsen. De uppfattade något annat än att det kan ta
            15 år innan spaden åker i backen.
          </note>
          <note>
            Jag tror att alla ni socialdemokrater har en uppfattning som
            går hem väl när ni är hemma Norrland. Det vill säga ni lovar mycket,
            vitt och brett. Sedan sätter ni er på flygplanet ned till Stockholm.
            Och någonstans där i luften händer det saker. Helt plötsligt står
            ni inte fast vid de löften som ni hade innan ni satte er på flygplanet.
            Ni kommer ned till Stockholm och är helt plötsligt rätt nöjda
            med att det kan ta uppemot 15 år innan spaden åker i backen, trots
            att ni har lovat att bygga direkt efter valdagen.
          </note>
          <note>
            Det tycker jag är pinsamt. Jag skulle skämmas ögonen ur mig om
            jag kom hem efter att ha gett sådana löften. Jag skulle skämmas
            ögonen ur mig fullständigt. Och vad är det dessutom för julklapp
            som man tar med sig när man sätter sig på flyg et och åker hem?
            Höjd kilometer skatt och försämrad konkurrenskraft för norrländska
            företag – det är pinsamt.
          </note>
          <note>
            (Applåder)
          </note>
          <note type="speaker">
            Anf. 97 CARL SCHLYTER (MP):
          </note>
          <note>
            Herr talman! Framtiden finns i fungerande, billig, snabb och
            effektiv kollektivtrafik. Framtidens generationer vill sitta och
            surfa på mobilen när de tar sig någonstans och inte sitta och
            krypköra bakom ratten. Stockholms framtid ligger i modern kollektivtrafik
            och hela, grusfria och gärna tvåfiliga cykelbanor.
          </note>
          <note>
            I Lima förhandlar vi om minskade utsläpp, men här hemma gör vi
            den största satsningen på något som ökar utsläppen, nämligen Förbifarten.
            Den är inte heller förenlig med ett klimatpolitiskt ramverk. Naturvårdsverket
            anser att inget av de två vägbyggnadsalternativen som har presenterats
            i utredningen är förenliga med miljöbalkens bestämmelser eftersom
            de bland annat leder till kraftigt ökade utsläpp av koldioxid.
            Riksantikvarie ­ ämbetet försökte förklara hotet mot världsarvet.
          </note>
          <note>
            Frågan är inte om det är för sent att stoppa Förbifarten. Frågan
            är om det ens finns underlag för att besluta om den. Det gör det
            inte. Kombina ­ tionsalternativet och en kollektivtrafiklösning
            är inte tillräckligt utredda, och vanligt folk har inte fått rätt
            chans att yttra sig.
          </note>
          <note>
            Luftkvaliteten är usel, och exponeringstiden är beräknad till
            max 15 minuter. Men samtidigt beräknas det att hastigheten måste
            sänkas vintertid för att luften inte ska bli för dålig. Då hinner
            man inte igenom tunneln på 15 minuter, särskilt inte om man dessutom
            ska åka tillbaka samma dag.
          </note>
          <note>
            EU-kommissionen har redan kritiserat Sverige för att bryta mot
            reglerna för miljökonsekvensbedömningar. Vi har också fått hot
            om böter för att vi inte uppnår våra luftkvalitetskrav i städer.
          </note>
          <note>
            Land skall med lag byggas. Men Förbifart Stockholm är tydligen
            också Förbifart Lagstiftning.
          </note>
          <note>
            Domstolen ställer krav på hur det ska byggas, till exempel genom
            striktare bullerkrav samt förbättrad dagvattenhantering. Och luftkvalitetsnormerna
            kommer att ställa krav på partikelfilter, ökad pumpeffekt och
            betongbeläggning. Alla dessa kostnader finns inte med i kalkylen.
            Dessutom bygger kalkylen på att biltrafiken ökar snabbare än befolkningen.
          </note>
          <note>
            Vi har en väg som byggs med syfte att minska trängseln i Stockholm
            men vars kalkyl bygger på ökad trängsel. Det betyder att den enda
            chansen för att vägen ska bli byggd är att den misslyckas med
            målet. Detta omöjliggör dessutom ett beslut om fossilfri fordonsflotta
            som riksdagen var enig om nyligen. Det kommer inte att finnas
            tillräckligt med alternativa bränslen eller alternativa bilar
            om trafiken ökar så snabbt.
          </note>
          <note>
            Förbifarten är också ofinansierad. Den bygger på glädjekalkyler.
            Vi kommer antingen att stå där med jordens längsta underjordiska
            återvändsgränd när pengarna är slut, eller kommer de pengar som
            vi vill ha till kollektivtrafik inte att finnas. Förbifarten kommer
            att bli en gökunge som puttar tunnelbanor, bussar och cykelbanor
            ur boet. Den kommer att stanna av Sveriges gröna omställning.
          </note>
          <note>
            Jag håller helt och fullt med de alliansföreträdare som har talat
            om ansvar för skattebetalarnas pengar. Kan vi då inte gemensamt
            släppa prestigen och inte stressa igenom upphandlingar där kostnaderna
            är okända? Förbifarten kommer att kosta över 20 000 per stockholmare.
            Det blir 100 000 för Stockholms barnfamiljer i skattehöjningar
            och trängselskatteavgifter – för en väg som ökar trafiken. Det
            är ett märkligt vallöfte.
          </note>
          <note>
            Jag kan förstå att en del vill ha den här vägen. Men kan vi inte
            enas om att vi i alla fall innan upphandlingarna sätter i gång
            tar reda på vad den kostar, nu när nya krav tillkommer? Och vi
            kan väl ta reda på vilken extrautrustning vi måste köpa in för
            att skydda folkhälsa, miljö, djur, vatten och medborgare?
          </note>
          <note>
            Vi förespråkar alla tillgänglighet för alla. Men stora grupper
            som astmatiker, småbarn och andra kommer inte att kunna använda
            tunnlarna. Vill vi inte ens veta vad det kostar att lösa de problemen,
            innan vi börjar upphandla?
          </note>
          <note>
            Jag ber alla ansvarstagande företrädare här i dag att inte pressa
            igenom bygget. Om vi utreder klart kan det kosta någon procent
            mer. Det har vi sett. Men det kan också spara mycket pengar. Om
            vi inte utreder klart eller ens följer gällande lagstiftning kan
            det handla om tiotals miljarder som antingen inte kommer att finnas
            tillgängliga för alla våra olika vallöften eller som i onödan
            tas från skattebetalarnas fickor.
          </note>
          <note>
            Att köpa en gris i säcken är illa nog, men att köpa en hel motorväg
            i säcken är för tungt för mig att bära. Jag tror att inte ens
            jultomten skulle komma undan med det.
          </note>
          <note>
            Jag yrkar därför bifall till reservation 1 från S, V och MP.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 21.)
          </note>
          <note>
            § 16 Kultur, medier, trossamfund och fritid
          </note>
          <note>
            Kulturutskottets betänkande 2014/15:KrU1
          </note>
          <note>
            Utgiftsområde 17 Kultur, medier, trossamfund och fritid (prop.
            2014/15:1 delvis)
          </note>
          <note>
            föredrogs.
          </note>
          <note type="speaker">
            Anf. 98 GUNILLA CARLSSON (S):
          </note>
          <note>
            Herr talman! För några veckor sedan presenterade den rödgröna
            samarbetsregeringen med stöd av Vänsterpartiet en stark och tydlig
            budgetproposition. Den tog ett viktigt avstamp för en politik
            för fler jobb, för en välfärd som går att lita på och för att
            inkomstklyftorna mellan män och kvinnor skulle minska. Det skulle
            ge ökad sammanhållning, och det hade varit avgörande för Sveriges
            utveckling.
          </note>
          <note>
            Nu blev det inte så. Den borgerliga alliansen och Sverigedemokraterna
            ville något annat. De röstade för fortsatt hög arbetslöshet, för
            att den orättvisa pensionärsskatten ska bli kvar, för att de stora
            satsningarna på vården, välfärden och skolan ska utebli samt för
            höjningen av a-kassan. Och de röstade för fortsatta inkomstklyftor.
          </note>
          <note>
            Inom vårt utgiftsområde 17 som innefattar kultur, medier, trossamfund
            och fritid innebär den nedröstade budgeten drygt 365 miljoner
            kronor mindre än regeringen ville.
          </note>
          <note>
            Det innebär alltså 1 miljon kronor mindre varje dag under hela
            året, pengar som nu inte kommer att kunna användas för att ge
            fler möjlighet till kultur och bildning. Det är satsningar som
            faktiskt skulle ha gjort skillnad. Men det hade också inneburit
            fler arbetstillfällen för dem som är verksamma inom kultursektorn.
          </note>
          <note>
            Vad blir då effekterna mer konkret i uteblivna satsningar, men
            också av rena nedskärningar inom kulturområdet? Jo, det innebär
            att alla de av regeringens framåtsyftande satsningar på 252 miljoner
            kronor inte blir av, och utöver det kommer det att genomföras
            besparingar på redan befintlig verksamhet med över 100 miljoner
            kronor.
          </note>
          <note>
            Med det här förslaget blir det ingen fri entré på de statliga
            museerna som skulle göra att nya grupper skulle ges möjlighet
            att ta del av vårt ge ­ mensamma kulturarv. Avgiften kan vara
            ett hinder, och detta hinder skulle vi ta bort. Denna reform har
            alla de borgerliga partierna varit emot, för ­ utom Folkpartiet,
            som har fattat beslut om att man vill införa fri entré, men som
            man varje år väljer att prioritera bort, bara för att få vara
            en del av Alliansen.
          </note>
          <note>
            Herr talman! Runt om i nästan alla våra kommuner erbjuds barn
            och unga att vara med i den kommunala musik- och kulturskolan.
            Det är bra. Men tyvärr är det på många håll alldeles för höga
            avgifter för att man ska kunna delta, och det gör att många faktiskt
            inte får chansen. Vi har nog alla på olika sätt tagit del av den
            glädje och möjlighet att växa som vi ser hos de barn som är med
            i musik- och kulturskolan.
          </note>
          <note>
            Vi hade en satsning på 100 miljoner kronor årligen, som skulle
            ha möjliggjort att sänka avgifterna för att fler barn skulle ha
            kunnat vara med. Jag beklagar att det här nu inte blir av. Framför
            allt är det beklagligt för alla de barn som kanske för första
            gången skulle ha fått lära sig att spela ett instrument eller
            lära sig nya danser.
          </note>
          <note>
            För bara ett halvår sedan, i juni månad, satt samtliga borgerliga
            partier på Sveriges musik- och kulturskolors råds möte i Skövde,
            och alla talade så varmt om vikten av musik - och kulturskolans
            verksamhet. Nu hade ni chansen att möjliggöra för alla barn att
            vara med. Men ni valde att prioritera skattesänkningar för dem
            med de högsta inkomsterna.
          </note>
          <note>
            Kulturpolitiker från de flesta partier – jag vet att det finns
            ett tydligt undantag – pratar ofta om hur man ska göra för att
            nå ut till fler och hur man ska få en mångfald. Den tredje reformen
            som fanns med i regeringens budgetproposition var kopplad till
            en upprustning av många av våra bostadsområden, inte minst i städernas
            ytterområden. Den handlar om konstnärlig gestaltning av boendemiljöer,
            om kulturverksamhet i bostadsområden i samarbete mellan professionella
            kulturskapare och civilsamhället, till exempel studieförbund,
            ungdomsorganisationer eller idrottsföreningar. Denna satsning
            hade gjort det möjligt för fler röster att höras, nya berättelser
            att berättas och nya grupper att mötas.
          </note>
          <note>
            Vi som värnar mångfald, i stället för enfald, som vet att kulturen
            har och har haft en stor betydelse för utvecklingen i vårt land,
            att det som har blivit naturli ga traditioner för många av oss
            ofta har sitt ursprung ifrån andra länder och andra kulturer ,
            inser betydelsen av att öka förståelsen, toleransen och att få
            hjälp med att ställa de svåra frågorna på sin spets. Vi ser vikten
            av mer kultur, inte mindre. Detta var ett sätt, men tyvärr blir
            inte heller denna satsning av.
          </note>
          <note>
            Att värna yttrandefriheten och demokratin är något som vi varje
            dag måste stå upp för. Under den senaste veckan har en fråga fått
            mycket uppmärksamhet, både i sociala medier och i de mer traditionella
            medierna. I går genomfördes en manifestation ute på Mynttorget.
            Jag pratar naturligtvis om den skarpa kritiken som nu riktas mot
            den borgerliga alliansens slakt på stödet till kulturtidskrifterna.
            I dagens betänkande säger man att den nedskärning på 15 miljoner
            kronor som ligger på utgiftsområde L itteratur och kulturtidskrifter
            i huvudsak bör göras just på stödet till kulturtidskrifterna.
          </note>
          <note>
            Det innebär att ca 75 procent av stödet försvinner, och de flesta
            tidningar kommer att tvingas att lägga ned, och detta i en tid
            då vi behöver mer av samhälls ‑ , idé ‑ , och kulturdebatt, inte
            mindre. Vi har just nu en mediebransch som är i omvandling. Många
            kulturredaktioner läggs ned, och jag anser att vi behöver mer
            av medial mångfald, inte tvärtom.
          </note>
          <note>
            Även om många röster har hörts som har velat sätta stopp för
            detta har ordförande n i utskottet, moderaten Per Bill, hela tiden
            hållit fast vid att beslutet gäller. Om han i dag kommer med något
            annat besked i frågan är det bra. Men det visar ändå på att de
            borgerliga partierna är beredda att kapa den så viktiga gren som
            kulturtidskrifterna står för, och det är allvarligt.
          </note>
          <note>
            Vi har slagit vakt om detta stöd. Vi har försökt få er att tänka
            om, och ni har fortfarande tid på er att nu här i kammaren dra
            tillbaka detta beslut. Och mitt råd är: Gör det!
          </note>
          <note>
            Herr talman! Jag tillh ö rde dem som tyckte att det var rena
            kulturskymningen under den borgerliga alliansens åtta år, men
            jag kunde aldrig ana att det skulle bli rena månförmörkelsen.
            Med denna kulturbudget som den borgerliga alliansen med stöd av
            Sv erigedemokraterna nu får igenom är det en sorgens dag för kulturen.
          </note>
          <note>
            Det är många fler delar som jag hade velat lyfta fram i dag,
            som nu inte blir av utifrån att regeringens starka budgetproposition
            inte bifölls här i kammaren. Men jag hänvisar till vårt särskilda
            yttrande ifrån Socialdemokraterna, Miljöpartiet och Vänsterpartiet,
            som jag naturligtvis ställer mig bakom.
          </note>
          <note>
            Min partikollega Björn Wiechel kommer senare i debatten att lyfta
            fram vikten av folkbildningen.
          </note>
          <note>
            (Applåder)
          </note>
          <note type="speaker">
            Anf. 99 ARON EMILSSON (SD):
          </note>
          <note>
            Herr talman! Under utgiftsområde 17, Kultur, medier, trossamfund
            och fritid, har Sverigedemokraterna presenterat ett starkt och
            offensivt budgetförslag med högre ambitioner än såväl regeringen
            som Alliansen. Som hela Sveriges parti vänder vi oss emot regeringens
            storstadscentrering och anslår i förhållande till regeringens
            budgetproposition ca 400 miljoner kronor mer. Det är medel som
            gör skillnad – på riktigt.
          </note>
          <note>
            För Sverigedemokraterna är kulturen en central del av politiken,
            det mänskliga livet och samhällsbygget. För Sverigedemokraterna
            är kultur både den humanistiska definitionen, de sköna konsterna,
            och den antropo ­ logiska kring vårt sätt att leva och vara gentemot
            varandra. För Sverige ­ demokraterna går kulturpolitiken också
            tvärsektoriellt utanför det traditio ­ nella kulturområdet, och
            den spelar roll för folkhälsa och besöksnäring. Sverigedemokraterna
            går i bräschen för nya kulturpolitiska mål och efter ­ längtade
            förstärkningar på kulturarvsområdet och civilsamhället.
          </note>
          <note>
            I och med årets budgetmotion kan vi med glädje också presentera
            en fortsatt breddning och utveckling av vår kulturpolitiska palett.
            Vi satsar i den här budgeten på idrotts- och friluftslivet, vars
            ansla g alltför länge har legat still men som skulle kunna utvecklas
            så mycket mer med större medel. Vi satsar på öppna museer, en
            matchning mot regeringens snäva fri-entré-reform so m förvisso
            har goda intentioner men som bara kommer storstadsregionerna till
            del. Vi budgeterar, i likhet med regeringen, för satsningar på
            landets kultur- och musikskolor som vi menar har stor betydelse
            för barns bildning, hälsa och kunskap. Ett signum och fokusområde
            för oss – kulturarvets former – är fortsatt prioriterat. Och vi
            anslår medel för flera viktiga kulturarvsreformer, såsom ett kulturarvs-ROT,
            forskning och utveckling av arkeologisk verksamhet, en rejäl förstärkning
            av den kyrkoantikvariska ersättningen, ökade anslag till Institutet
            för språk- och folkminnen och en välbehövlig anslagshöjning till
            Riksantikvarieämbetet med mera.
          </note>
          <note>
            Att förstå kulturarvets värde och potential är för mig inte bara
            en naturlig del av en förvaltarskapstanke där vi samlar, vårdar
            och visar de kulturyttringar som tidigare generationer lämnat
            efter sig. Det är också högst modernt och framsynt.
          </note>
          <note>
            Betänk kulturarvets värde! 17,5 miljoner besökare kan inte ha
            fel, hette ett seminarium under Almedalsveckan tidigare i år,
            utifrån det faktum att så många gästar landets museer varje år.
            Enligt en opinionsmätning som tankesmedjan Timbro presenterade
            tidigare i år är kulturarvet den kulturform som svenskarna anser
            vara bland de viktigaste från det offentligas sida att satsa på
            .
          </note>
          <note>
            Kulturarvet skänker sammanhang och förståelse och är ett ryggstöd
            och en backspegel för en trygg färd framåt. ”Att känna att det
            finns något speciellt med ens släkt, arbetsplats, stad, landskap
            eller land är en viktig del av ens jag”, skriver kulturhistorikern
            Sten Rentzhog i boken Tänk i tid och fortsätter: ”Ingen grupp
            och inget samhälle, särskilt ingen demokrati, kan fungera utan
            någon form av tankegemenskap, en gemensam föreställningsvärld
            med rötter i gruppens förflutna.” Att relativisera kulturarvets
            betydelse ligger därför inte för oss.
          </note>
          <note>
            Herr talman! Vi menar att kulturarvets former förtjänar politisk
            vilja, inte bara i ord utan också i handling. Dess skapare och
            bärare har gått ur tiden, men lämningar, såväl materiella som
            immateriella, finns kvar och frågar efter den politiska viljan
            och det offentligas stöd.
          </note>
          <note>
            Jag nämnde kulturarvets värde och potential. Dess värden kan
            vi förstå, såväl estetiskt som samhällsmässigt. Men har vi insett
            dess potential?
          </note>
          <note>
            I dag bedrivs projekt runt om i landet kring kulturarvets roll
            i lands ­ bygdsutveckling och som regional tillväxtresurs. Kultur-
            och natur ­ turismen är stark, och besöksnäringen kallas ibland
            vår nya basnäring. På många håll nyttjar man kulturell planering
            inom samhällsbyggnaden, och där kan lokalhistoria och arkitekturtradition
            spela roll. Det är dags att tänka utanför den så kallade boxen
            på kulturarvsområdet.
          </note>
          <note>
            I ärlighetens namn är jag besviken på såväl regeringens som Alliansens
            låga ambitionsnivå på bland annat kulturarvsområdet. Man talar
            gärna om det, eller kanske ogärna, men skjuter inte till några
            nya resurser. I augusti i år uppmärksammade Sveriges Radio att
            anslaget till Riksantikvarieämbetet har legat still i decennier
            och att sakkunniga menar att alla uppgifter inte kan lösas. I
            oktober i år påpekade Sveriges hembygdsförbund att anslaget till
            kulturmiljövård inte har räknats upp på tio år och nu nått en
            bottennivå, samtidigt som behoven ökar ute i landet. Det är inte
            hållbart. Sverigedemokraterna har budgeterat för förstärkningar
            och fler bör följa.
          </note>
          <note>
            Herr talman! Avslutningsvis skulle jag vilja nämna något om de
            kulturpolitiska mål som vi också föreslår i samband med detta
            budgetbetänkande. Där anser vi att kulturen ska finnas med oss
            i livets alla skeden, därav våra satsningar på alltifrån Skapande
            skola till Skapande äldreom ­ sorg. Vi menar att kulturen kan
            spela en större roll för hälso- och sjukvård och knyta i hop kulturen
            med naturen, därav våra stora satsningar på idrott och friluftsliv.
          </note>
          <note>
            Den röda tråden i Sverigedemokraternas budget för utgiftsområde
            17 är tillgänglighet och folkhälsa, och fokusgrupper är barn och
            funktionsnedsatta och deras tillgång till kultur. Anslagshöjningar
            föreslås därför bland annat till Riksteatern, Riksutställningar
            och Myndigheten för ungdoms- och civilsamhällesfrågor.
          </note>
          <note>
            Jag avslutar med att yrka bifall till Sverigedemokraternas reservation
            gällande mål för kulturpolitiken.
          </note>
          <note>
            (Applåder)
          </note>
          <note type="speaker">
            Anf. 100 GUNILLA CARLSSON (S) replik:
          </note>
          <note>
            Herr talman! Jag ska börja med att säga att det är ganska patetiskt
            att här står Sverigedemokraterna och Aron Emilsson och lyfter
            fram sin budgetmotion på utgiftsområdet och talar om allt det
            som man velat göra. Men för 15 dagar sedan satt ni här i riksdagens
            kammare och röstade för en annan budgetmotion som ville dra ned
            på anslaget till kulturen. Då blir det rent patetiskt att du står
            här och säger att här vill ni göra satsningar.
          </note>
          <note>
            Du hade chansen att faktiskt lägga ned din röst eftersom 365
            miljoner som den rödgröna samarbetsregeringen satsar hade gett
            mer pengar till kulturen, inte minst till kulturarvet eftersom
            vi hade en satsning på fri entré till museerna. Även om ert förslag
            ser annorlunda ut hade det tillgängliggjort kulturarvet för så
            många fler. Men du valde att rösta bort det, och då får du ta
            ansvar för det. Då kan du inte stå här i kammaren 15 dagar senare
            och säga att det är viktigt med kultur. Det är för mig patetiskt.
          </note>
          <note>
            En fråga som jag skulle vilja ställa till dig handlar om kulturtidskrifterna.
            Ni hade ju en nedskärning på anslaget till litteratur och kulturtidskrifter
            på 40 miljoner.
          </note>
          <note>
            Häromdagen uttalade du att ni skulle kunna göra en förändring
            här. Vad är det som skulle göra att du som sverigedemokrat skulle
            kunna ställa dig bakom kulturtidskrifterna med den inriktning
            som de har och med den mångfald av röster som ska höras?
          </note>
          <note>
            (Applåder)
          </note>
          <note type="speaker">
            Anf. 101 ARON EMILSSON (SD) replik:
          </note>
          <note>
            Herr talman! Det är stora ord om regeringens satsningar. Men
            det är de facto så att Socialdemokraterna hade möjlighet för några
            veckor sedan att rösta för Sverigedemokraternas budgetmotion,
            som innehöll de största satsningarna på det här utgiftsområdet.
          </note>
          <note>
            Vi lägger fram olika budgetförslag som står emot varandra. Vi
            röstade för vår egen budgetmotion i första hand. När den föll
            hade vi ett flertal gånger öppnat armarna för bland annat Socialdemokraterna.
            Om ni hade varit öppna för samtal, diskussion, dialog och förutsättningslösa
            förhandlingar på en rad olika områden, där vi var beredda till
            långtgående kompromisser, hade vi kanske kunnat stödja er budget.
            Men med kalla handens politik når man ingen vart. Det är snarare
            rent oförskämt. Det är klart att vi inte kan stödja er då.
          </note>
          <note>
            När det gäller kulturtidskrifterna är det min klara uppfattning
            att vi bör lyssna till de olika röster som finns inom Kultursverige,
            och det gör vi oavsett om vi gör olika politiska prioriteringar
            i den här kammaren. Det tycker jag att man ska göra.
          </note>
          <note>
            Om vi ser att det inom det stora anslagsområdet kommer att vara
            möjligt att i någon mån omfördela neddragningarna är vi naturligtvis
            öppna för att titta på det. De här reaktionerna har kommit de
            senaste dagarna, så vi får sätta oss ned och lyssna och se vad
            vi skulle kunna göra framöver. Men just nu ligger vår budget som
            den ligger.
          </note>
          <note>
            (Applåder)
          </note>
          <note type="speaker">
            Anf. 102 GUNILLA CARLSSON (S) replik:
          </note>
          <note>
            Herr talman! Det här är ju så tydligt: ”Vi hade kunnat lyssna”.
            Men ni hade ju redan visat att ni hade nedskärningar på mångfald
            inom litteraturen och allt det som kulturtidskrifterna står för,
            mångfalden av röster. Därför blir det patetiskt när du står här
            i kammaren i dag, Aron Emilsson, och säger att det här är viktigt.
            Det är ingen som tror på den politiken.
          </note>
          <note>
            Du talar om att det är viktigt, och ni återkommer till det i
            er motion, att barn, unga, äldre och funktionshindrade ska få
            möjlighet att ta del av kul ­ tur. Men ni säger ju även här nej
            till alla satsningarna. Fri entré var det ena som jag lyfte fram
            tidigare. Det andra var vikten av att få ned avgifterna till musik-
            och kulturskolor. Det röstade ni bort genom att i stället stödja
            den borgerliga a lliansens budgetmotion. Det tredje var att nå
            ut med kultur i bostadsområdena där barnen, de unga, de äldre
            och många med funk ­ tionshinder bor.
          </note>
          <note>
            Med andra ord är det bara tomma ord. Ni vill inte se till att
            fler får möjlighet att ta del av kultur, utan ni väljer att rösta
            för någonting helt annat. För mig blir det bara patetiskt.
          </note>
          <note>
            (Applåder)
          </note>
          <note type="speaker">
            Anf. 103 ARON EMILSSON (SD) replik:
          </note>
          <note>
            Herr talman! Det finns mycket att bemöta här. Är det någon som
            är patetisk i denna diskussion är det Gunilla Carlsson. Hon står
            och säger att det är patetiskt av Sverigedemokraterna att inte
            rösta för regeringens budgetmotion, som innehöll en snäv och smal
            fri-entré-reform i Storstockholm och satsningar på kultur i miljonprogramsområdena.
            Det är precis där bekymret ligger: storstadscentreringen. Det
            snäva fokuset är helt uppenbart i ert budgetförslag. Det är problematiskt.
          </note>
          <note>
            Naturligtvis hade vi gemensamma inställningar på en del områden
            – och har, tror jag. Det finns förutsättningar att titta på var
            vi är överens. Det kan till exempel gälla kultur- och musikskolorna.
            Intentionerna i fri-entré-reformen är goda, men den kommer bara
            ett fåtal statliga museer till del. Det är problematiskt.
          </note>
          <note>
            Det är skillnad på att höra och att lyssna. Jag tycker inte att
            Gunilla Carlsson och Socialdemokraterna har lyssnat på vad vi
            säger och skriver i vår budgetmotion. Om man raljerar och avfärdar
            den som patetisk är man inte hederlig.
          </note>
          <note>
            (Applåder)
          </note>
          <note type="speaker">
            Anf. 104 NICLAS MALMBERG (MP):
          </note>
          <note>
            Herra puhemies!
          </note>
          <note>
            (ANDRE VICE TALMANNEN: ”Herr talman”, säger vi i Sveriges riksdag.)
          </note>
          <note>
            Finska är ett nationellt minoritetsspråk som vi också får använda.
          </note>
          <note>
            Optimistiskt lagd som jag är hade jag redan före den tragiska
            dagen, den 3 december, förberett ett kulturanförande som jag hade
            tänkt hålla för drygt en vecka sedan. Jag hade tänkt tala om många
            stora reformer som fanns i regeringens budgetproposition. Jag
            hade tänkt tala om likvärdig musik- och kulturskola i hela landet
            och hur vi skulle stärka förutsättningarna för barn och unga i
            alla Sveriges kommuner att kunna ta del av musik- och kulturskolan.
            Till det tänkte jag koppla en stärkt satsning på Skapande skola
            med 25 miljarder kronor. Jag hade tänkt beskriva vikten av fri
            entré till statliga museer och hur vi skulle satsa på kultur i
            miljonprogramsområden. Jag hade tänkt tala om 1 500 nya platser
            på folkhögskolorna och en nationell biblioteksstrategi. Jag hade
            tänkt tala om hur vi skulle kunna öka förutsättningarna för barns
            och ungas läsande, inte minst med hjälp av e-böcker.
          </note>
          <note>
            Men allt det här var reformer som gick i papperskorgen när Sverigedemokraterna
            och Alliansen gjorde gemensam sak och sänkte utgiftsområdets anslag
            med nästan 366 miljoner kronor – 1 miljon per dag, som Gunilla
            Carlsson nyss sa.
          </note>
          <note>
            Att Alliansen skulle säga nej till regeringens förslag till nya
            reformer var väl ganska väntat. Men att man därutöver gör ytterligare
            nedskärningar var mer oväntat. Efter åtta år av kulturpolitisk
            stiltje lägger Alliansen alltså nu om kurs. Nu är det nedskärningspolitik
            som gäller. I stället för en positiv debatt med tal om möjligheter,
            nya reformer och utveckling av Kultursverige blir det i dag en
            debatt om konsekvenserna av de nedskärningar som Alliansen och
            Sverigedemokraterna nu gemensamt gör inom kultursektorn.
          </note>
          <note>
            Det är flera områden där man gör dramatiska nedskärningar. Taltidningarna
            är ett område. 5,9 miljoner kronor ska bort där. Taltidningarna
            är utomordentligt viktiga, inte minst för alla synskadade, som
            också behöver tillgång till dagstidningar. Varför är inte det
            prioriterat i Sverigedemokraternas och Alliansens Sverige?
          </note>
          <note>
            Kulturtidskrifterna är naturligtvis ett annat område. Gunilla
            Carlsson lyfte fram det. 15 miljoner kronor ska bort. Vi vet att
            anslaget i år har varit ungefär 20 miljoner till sammantaget 91
            kulturtidskrifter. 75 procent av anslaget ska alltså bort omedelbart.
          </note>
          <note>
            Det var en stor manifestation i går där företrädare för många
            av kulturtidskrifterna protesterade utanför riksdagen för att
            visa på vad den här nedskärningen får för konsekvenser. Mitt budskap
            till dem var då: Försök hålla ut! Vi har ett extra val den 22
            mars. Får vi då en rödgrön majoritet kommer vi naturligtvis att
            återställa stödet. Om ni kan fortsätta er utgivning ett halvår
            kommer pengarna att vara räddade sedan, om de rödgröna vinner
            valet.
          </note>
          <note>
            Men det besvärliga besked jag fick var att de inte kan hålla
            ut ett halvår. De ekonomiska resurser dessa tidskrifter har är
            i många fall så knappa att nedläggningarna sker redan i januari.
            Man klarar inte utgivning ens ett halvår framöver.
          </note>
          <note>
            Scenkonsten är ett annat område där Alliansen vill göra nedskärningar.
            6 miljoner kronor ska bort, vilket i stor utsträckning kommer
            att drabba Riksteatern. I Alliansens valmanifest står det att
            kulturen ska vara tillgänglig i hela landet. Gäller inte det teatern?
          </note>
          <note>
            Snart kommer Per Bill upp i talarstolen. Jag tror att vi då kommer
            att få höra argumentation om att Alliansen å sin sida har en skattepolitik
            som skulle gynna kultursektorn genom lägre arbetsgivaravgifter
            för ungdomar. Men då ska vi komma ihåg att Per Bill räknar även
            restaurang- och hotellbranschen till kultursektorn. Det är där
            de stora skatterabatterna finns. På vilket sätt har kulturtidskrifterna,
            taltidningarna eller scenkonsten nytta av skatterabatter för restaurang-
            och hotellbranschen? Det får vi inget svar på.
          </note>
          <note>
            Jag tror att Per Bill också kommer att tala om att Alliansen
            för sin del prioriterar barn och unga. Vi håller alla med; det
            är en prioritering som är viktig från alla håll. Men på vilket
            sätt prioriterar Alliansen barn- och ungdomspolitik när man inte
            vill gå vidare med stärkta möjligheter för musik- och kulturskolan
            och dessutom lägger anslaget till Skapande skola 25 miljoner kronor
            lägre än vad vi gör från rödgrönt håll?
          </note>
          <note>
            Kulturpolitiken är sällan det hetaste politikområdet inför ett
            val. Valrörelsen brukar sällan handla om kulturpolitik, eftersom
            skillnaderna ofta upplevs som väldigt små från mediernas håll.
            I dramaturgins intresse vill man blåsa upp områden där det finns
            stora skillnader.
          </note>
          <note>
            Men i den här valrörelsen finns det stora skillnader inom kulturpolitiken.
            Å ena sidan har vi de rödgröna partierna, som vill göra många
            reformer för att stärka kulturlivet. Å andra sidan har vi allianspartierna,
            som vill göra nedskärningar på befintlig verksamhet.
          </note>
          <note>
            Men än är det inte för sent. Lyssna på vår kritik! Det går att
            återföra betänkandet till kulturutskottet. Det går att göra justeringar,
            så att de värsta avarterna av de nedskärningar ni föreslår inte
            blir av. Lyssna på vår kritik! Återför hela betänkandet till kulturutskottet!
          </note>
          <note>
            Avslutningsvis vill jag kommentera Sverigedemokraternas anförande
            från samma synvinkel som Gunilla Carlsson. Om ett parti ska kunna
            vara trovärdigt måste man agera i enlighet med det man säger.
            Det går inte att å ena sidan lova mer pengar till ett utgiftsområde
            och å andra sidan rösta för lägre resurser.
          </note>
          <note>
            Tyvärr, Aron Emilsson, var hela ditt anförande inget annat än
            falsk marknadsföring. Du vilseleder väljarna. Hur ska väljarna
            kunna göra ra ­ tionella och initierade val om politiker säger
            en sak men agerar på ett annat sätt? Alliansen och Sverigedemokraterna
            har gemensamt skurit ned ansla ­ get till kulturområdet med 366
            miljoner kronor. Det du borde ha gjort i ditt anförande var att
            kommentera varför ni gör de nedskärningarna och inte låtsas som
            att ni har en annan politik. Er politik är nedskärningar på kul
            ­ turområdet, inget annat.
          </note>
          <note>
            (Applåder)
          </note>
          <note>
            (ANDRE VICE TALMANNEN: På förekommen anledning vill jag påtala
            för ledamoten och kammarens övriga ledamöter att vi i Sveriges
            riksdag bara använder ett språk, och det är svenska.)
          </note>
          <note>
            (forts. § 18)
          </note>
          <note>
            Ajournering
          </note>
          <note>
            Kammaren beslutade kl. 13.57 på förslag av andre vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            § 17 Frågestund
          </note>
          <note type="speaker">
            Anf. 105 ANDRE VICE TALMANNEN:
          </note>
          <note>
            Jag vill hälsa statsråden välkomna. Frågor besvaras i dag av
            närings- och innovationsminister Mikael Damberg, utrikesminister
            Margot Wallström, statsrådet Ibrahim Baylan, statsrådet Mehmet
            Kaplan och statsrådet Ardalan Shekarabi.
          </note>
          <note>
            En fråga ska vara av övergripande och allmänpolitiskt slag eller
            avse ett ämne som faller inom statsrådets ansvarsområde och rör
            dennes tjänsteutövning. Närings- och innovationsminister Mikael
            Damberg besvarar såväl allmänpolitiska frågor som frågor inom
            sitt eget ansvarsområde. Frågor till övriga statsråd förutsätts
            beröra deras ansvarsområden inom regeringen.
          </note>
          <note>
            Regeringens politik och tillväxten
          </note>
          <note type="speaker">
            Anf. 106 LARS HJÄLMERED (M):
          </note>
          <note>
            Herr talman! Sverige har nu rätt budget men fel regering. Nästkommande
            år kommer det att ske jättestora satsningar på företagande och
            jobb, och näringslivet slipper miljarder i ökade kostnader.
          </note>
          <note>
            Vi har en regering som talar mycket om jobb och företag men som
            i aktiv handling har en rätt tillväxtfientlig politik. Mikael
            Damberg och övriga regeringen har ju stoppat bygget av Förbifart
            Stockholm, mörkat i Ägarprövningsutredningen, gjort en vänstersväng
            i välfärden och senast i dag öppnat för nedläggning av Bromma
            flygplats.
          </note>
          <note>
            Därför, herr talman, vill jag fråga Mikael Damberg om han och
            regeringen kommer att fatta fler tillväxtfientliga beslut utöver
            det man redan har gjort när det gäller Förbifarten, Ägarprövningsutredningen,
            vänstersvängen i välfärden och nu senast att öppna för en stängning
            av Bromma flygplats.
          </note>
          <note type="speaker">
            Anf. 107 Närings- och innovationsminister MIKAEL DAMBERG (S):
          </note>
          <note>
            Herr talman! Tack för frågan, Lars Hjälmered!
          </note>
          <note>
            Vi hade ju en näringspolitisk debatt här i kammaren i förrgår.
            Vi diskuterade just de näringspolitiska utmaningarna för Sverige
            och den jobbpolitik som vi nu kämpar med trots att regeringens
            budget inte gick igenom och att utgiftsområdet fick nästan en
            halv miljard mindre i anslag för att kunna jobba med näringsutveckling,
            att få företag att gå på export och att jobba med företagsfinansiering
            så att fler företag kan växa och anställa fler.
          </note>
          <note>
            Hjärtat av den nya regeringen handlar om jobbpolitiken, att bedriva
            en mer aktiv näringspolitik, ekonomisk politik och utbildningspolitik
            som gör att Sverige år 2020 ska ha EU:s lägsta arbetslöshet.
          </note>
          <note>
            Jag förstår att Moderaterna gärna vill tala om sin budget. Problemet
            är att det är den nionde budgeten ni har fått igenom, och arbetslösheten
            är högre än när ni började genomföra er politik. Det är väl ert
            resultat som vi fortfarande lider av i Sverige i dag.
          </note>
          <note>
            Vi behöver en mer aktiv jobbpolitik i Sverige, och det kommer
            regeringen att leverera de kommande åren.
          </note>
          <note type="speaker">
            Anf. 108 LARS HJÄLMERED (M):
          </note>
          <note>
            Herr talman! Med Alliansens budget blir det ju stora satsningar
            nästa år vad gäller jobb och företagande på flera områden nästa
            år.
          </note>
          <note>
            Mikael Damberg talar om satsningar i miljonklassen men döljer
            miljarderna. Det vet landets företagare: Det finns inga gratisluncher,
            utan det är en prislapp på det Mikael Damberg talar om. Han stoppar
            samtidigt Förbifarten, mörkar i Ägarprövningsutredningen och gör
            en vänstersväng i viktiga delar av välfärdsverksamheten. Senast
            i dag på morgonen har han och övriga regeringen fattat beslut
            om att öppna för nedläggning av Bromma flygplats.
          </note>
          <note>
            Med anledning av det sista, herr talman, skulle jag vilja ställa
            en fråga till statsrådet. När riksdagen i eftermiddag fattar beslut
            om detta med en förhandlingsperson kan det bli så att riksdagen
            och dess majoritet säger att regeringen inte ska fatta beslut
            om eller tillsätta en sådan. Kommer ni då att följa riksdagens
            beslut?
          </note>
          <note type="speaker">
            Anf. 109 Närings- och innovationsminister MIKAEL DAMBERG (S):
          </note>
          <note>
            Herr talman! Det känns som om frågan i vissa avseenden är formulerad
            före den här dagen eftersom regeringen i dag har fattat beslut
            om att köra igång förbifartsprojektet den 1 januari. Det känns
            som om talepunkterna inte riktigt rimmar med de beslut som regeringen
            har fattat under dagen.
          </note>
          <note>
            När man talar om vad som krävs på näringspolitikens område för
            att skapa fler jobb blir det lite besvärligt att den budget som
            har gått igenom i riksdagen innebär att Business Sweden kommer
            att få 120 miljoner kronor mindre i anslag de kommande åren.
          </note>
          <note>
            De borgerliga partierna kan fortfarande inte reda ut var de besparingarna
            ska göras. Är det hela satsningen på små och medelstora företag
            för att få dem att gå på export? Det motsvarar de här pengarna.
            Är det hälften av Business Swedens utlandskontor, framför allt
            de små kontoren på tillväxtmarknaderna? Är det de som ska bort
            med den borgerliga budgeten? Eller är det på Almis sida de stora,
            kraftiga neddragningarna ska göras när det gäller att underlätta
            för företagare med rådgivning och med företagslån som gör att
            företag kan expandera och nyanställa?
          </note>
          <note>
            De frågorna väntar fortfarande på ett svar. Jag ser fram emot
            det i valrörelsen som kommer.
          </note>
          <note>
            Bostadsbristen och befolkningsökningen
          </note>
          <note type="speaker">
            Anf. 110 ROGER HEDLUND (SD):
          </note>
          <note>
            Herr talman! Min fråga riktas till bostadsministern.
          </note>
          <note>
            Vi har bostadsbrist i Sverige i dag. Läget är i allra högsta
            grad akut. Vi vet också att det tar lång tid för samhället att
            ställa om. Det tar ibland mellan åtta och tolv år att bygga lägenheter.
          </note>
          <note>
            Med regeringens politik ser vi också att invandringen till Sverige
            ökar och att befolkningen ökar kraftigt.
          </note>
          <note>
            Boverket har slagit larm om den akuta bostadsbristen. Man menar
            att den är starkt kopplad till just invandringspolitiken och den
            ökande befolkningen i Sverige.
          </note>
          <note>
            Med anledning av det är min fråga till bostadsministern: Saknar
            regeringen förståelse för behovet av framförhållning på bostadsmarknaden?
          </note>
          <note type="speaker">
            Anf. 111 Statsrådet MEHMET KAPLAN (MP):
          </note>
          <note>
            Herr talman! Tack för frågan, Roger Hedlund!
          </note>
          <note>
            Från regeringens sida tittar vi på möjligheterna till förstärkt
            kreditgivning och riktade incitament för byggandet av bland annat
            små, energieffektiva lägenheter.
          </note>
          <note>
            Det här är någonting som under många år har varit eftersatt.
            Det kan egentligen inte bara skyllas på den borgerliga regeringen
            som har suttit vid makten under åtta år. Men den har heller inte
            gjort det som behövs för att få igång byggandet på det sätt som
            skulle ha behövts.
          </note>
          <note>
            Det är en intressant frågeställning. Roger Hedlund försöker,
            som hans parti alltid gör, koppla de här frågorna till invandringen.
            Är det så att om vi hade tillräckligt många bostäder i Sverige
            och inte hade den bostadsbrist som vi har skulle SD se över sin
            inställning till invandring och migration?
          </note>
          <note type="speaker">
            Anf. 112 ROGER HEDLUND (SD):
          </note>
          <note>
            Herr talman! Tack för svaret, bostadsministern!
          </note>
          <note>
            Det verkar som om vi gemensamt kan konstatera att det här är
            ett problem och att det också är starkt kopplat till invandringspolitiken.
            Jag upplever i alla fall ditt svar så, Mehmet Kaplan.
          </note>
          <note>
            En snabbare process på byggmarknaden kan också skapa fler bostäder.
            Men vi ser att invandringen fortsätter med rekordnivåer till Sverige.
            Det går inte att fortsätta att ha den invandringen, utan vi behöver
            någon form av paus.
          </note>
          <note>
            Låt oss säga att man går på Sverigedemokraternas linje att kraftigt
            begränsa anhörig- och asylinvandringen till Sverige och i stället
            fokuserar flyktinghjälpen på de 50 miljoner flyktingar runt omkring
            i världen som är i behov av hjälp. Kan bostadsministern möjligtvis
            dela min och Sverigedemokraternas mening att det är en bättre
            lösning i dag för att samtidigt lösa bostadskrisen?
          </note>
          <note type="speaker">
            Anf. 113 Statsrådet MEHMET KAPLAN (MP):
          </note>
          <note>
            Herr talman! Jag ser ibland här i kammaren – det gjorde jag också
            under de åtta år jag satt i riksdagen – att ledamöterna verkligen
            försöker utvidga det område som ett statsråd har till sitt förfogande.
            Det här var ett av de mer innovativa sätten att göra det på.
          </note>
          <note>
            Min fråga förblev obesvarad, herr talman. Om vi inte hade någon
            bostadsbrist i Sverige, skulle då Sverigedemokraterna ompröva
            sin syn på människor som har flytt från krig, från illasinnade
            diktatorer och från terrorsekter i Syrien och Irak? Eller skulle
            man gång efter annan lyfta upp frågan som om den vore en naturlag?
          </note>
          <note>
            Jag tycker, och vår regering har den inställningen, att framför
            allt våra storstadsområden är i starkt behov av incitament. Kommunerna
            är de som bygger. Det gör inte staten. Vi har goda exempel i bland
            annat Malmö och Göteborg, där billiga lägenheter precis har börjat
            produceras. Vi avser att följa frågan.
          </note>
          <note>
            Förhandlingsperson för Bromma flygplats
          </note>
          <note type="speaker">
            Anf. 114 ANDERS ÅKESSON (C):
          </note>
          <note>
            Herr talman! Det har varit en händelserik natt avseende transportinfrastrukturen
            i vårt land. Regeringen har varit synnerligen aktiv. Jag välkomnar
            beskedet att förbifartsbygget nu kommer igång och att man löste
            den interna diskussionen i regeringen mellan socialdemokrater
            och miljöpartister.
          </note>
          <note>
            Att däremot utse en förhandlare med uppdrag att lägga ned Bromma
            flygplats tyckte jag var en sämre del av uppgörelsen i natt.
          </note>
          <note>
            Tidigare har infrastrukturminister Anna Johansson sagt att om
            en kommun vill lyfta frågan om att bygga bostäder på mark som
            i dag används för flygtrafik så kan berörd kommun – i det här
            fallet Stockholm – hemställa om att regeringen utser en förhandlingsperson.
          </note>
          <note>
            Därför frågar jag Mikael Damberg: Har Stockholms stad gjort en
            sådan framställning till regeringen?
          </note>
          <note type="speaker">
            Anf. 115 Statsrådet MEHMET KAPLAN (MP):
          </note>
          <note>
            Herr talman! Vi delar upp frågorna mellan oss i regeringen. Bostadsbyggande
            är mitt område, och om ledamoten tillåter det ska jag besvara
            frågan.
          </note>
          <note>
            Själva grunden för hur en ansvarsfull regering har att erhålla
            bästa möjliga beslutsunderlag i komplexa frågor är att man tillsätter
            olika personer över tid för att se till att alla frågor belyses
            och att man lyfter på varje sten för att se möjligheten att skapa
            långsiktigt hållbara lösningar. Vårt beslut att tillsätta en samordnare
            med hög legitimitet, kompetens och förtroende kan bana väg för
            detta högkvalitativa beslutsunderlag. Dessutom underlättas dialogen,
            som är avgörande för att regioner och kommuner faktiskt kan ha
            denna möjlighet.
          </note>
          <note type="speaker">
            Anf. 116 ANDERS ÅKESSON (C):
          </note>
          <note>
            Herr talman! Jag ber om ursäkt – jag såg det ur ett transportinfrastrukturperspektiv
            och därmed som något som gällde Näringsdepartementet.
          </note>
          <note>
            I eftermiddag kommer vi att votera här i kammaren. Som jag uppfattar
            det kommer vi att fastställa det betänkande från trafikutskottet
            som innebär att det riktas ett tillkännagivande mot regeringen
            att inte utse en förhandlingsperson för att förhandla om bostadsbyggandet
            på citynära flygplatser.
          </note>
          <note>
            Avser statsrådet att följa det tillkännagivandet från en enig
            riksdag? Det finns ingen reservation från S, MP eller V gentemot
            tillkännagivandet. Avser regeringen att följa det tillkännagivande
            som riksdagen riktar mot regeringen med innebörden att inte utse
            en förhandlingsperson i syfte att förhandla fram bostäder på citynära
            flygplatser?
          </note>
          <note type="speaker">
            Anf. 117 Statsrådet MEHMET KAPLAN (MP):
          </note>
          <note>
            Herr talman! Tack, Anders Åkesson, för frågan! Det kan konstateras
            att tillkännagivandet, som det ännu inte finns något beslut om,
            inte på något sätt hamnar i konflikt med regeringens beslut att
            utse en samordnare för Brommafrågan.
          </note>
          <note>
            Regeringens beslut är helt enligt grundlagen, där det heter att
            regeringen styr riket, och 1 kap. 6 § regeringsformen talar om
            detta förhållande. Att utse en samordnare faller inom ramen för
            en regerings kompetens oavsett vilken färg den har.
          </note>
          <note>
            Jag noterar också ett tidigare beslut som faller inom ramen för
            detta. När de borgerliga partierna erhöll majoritet i Stockholms
            stadshus 2006 tecknades ett nytt avtal för Bromma fram till 2038
            utan att riksdagen var involverad.
          </note>
          <note>
            Företags möjlighet att få riskkapital
          </note>
          <note type="speaker">
            Anf. 118 MATTIAS JONSSON (S):
          </note>
          <note>
            Herr talman! Min fråga går till närings- och innovationsminister
            Mikael Damberg.
          </note>
          <note>
            Vi vet att regeringens mål är att vi i Sverige ska ha lägst arbetslöshet
            i EU år 2020. Det är ett ambitiöst mål som kräver insatser för
            bättre samverkan, bättre innovationsklimat och bättre förutsättningar
            för att starta företag och exportera till allt större marknader.
          </note>
          <note>
            I dag startas många nya företag, men det kan startas fler om
            det finns bättre finansieringsmöjligheter. Almi är en viktig aktör
            som erbjuder just detta. Jag blir lite orolig när jag ser den
            budget som har klubbats igenom av Alliansen och Sverigedemokraterna.
            Där försvinner insatser med kapital och rådgivning till företag
            i hela landet.
          </note>
          <note>
            När det gäller Almi för 2015–2016 gör man en besparing på 62
            miljoner kronor. De kommande åren efter det, 2017 och 2018, är
            det 110 miljoners besparing. Det är väldigt mycket pengar.
          </note>
          <note>
            Min fråga är: Vad får det för konsekvenser för företags möjligheter
            att få riskkapital när Alliansens neddragningar nu blir verklighet?
          </note>
          <note type="speaker">
            Anf. 119 Närings- och innovationsminister MIKAEL DAMBERG (S):
          </note>
          <note>
            Herr talman! Tack, Mattias Jonsson, för frågan!
          </note>
          <note>
            Vi analyserar just nu effekterna av den budget som riksdagen
            har klubbat igenom. Almi är en av de aktörer som får minskade
            anslag de kommande åren. Det handlar om ganska mycket – sammantaget
            över 300 miljoner kronor den här mandatperioden. Det är klart
            att det får konsekvenser.
          </note>
          <note>
            Almi jobbar både med rådgivning och med utlåning, precis som
            frågeställaren säger. År 2013 gav Almi 4 000 företagslån. Erfarenheterna
            av Almis företagslån är att de pengar som man lånar ut dessutom
            växlas upp två till tre gånger av affärsbanker.
          </note>
          <note>
            Jag är lite förvånad, för vi har i Sveriges riksdag haft en diskussion
            om att små och medelstora företag är viktiga för jobbtillväxten.
            Det är där de flesta nya jobb faktiskt växer fram. Vi vet också
            sedan finanskrisen 2008 att det har blivit svårare för små och
            medelstora företag att få tag i kapital för att göra investeringar.
          </note>
          <note>
            Jag hoppas verkligen att detta inte får så stora konsekvenser,
            men det är en fråga som jag tror att vi får återkomma till.
          </note>
          <note>
            Regeringen anser att vi tappar lite fart i och med detta. Vi
            jobbar med flera stora och viktiga frågor – samverkan, innovationsråd
            och en exportstrategi för Sverige. Allt detta arbete går vidare.
            Men det är klart att Almis verksamhet med utlåning till små och
            medelstora företag är en viktig kugge i att få jobben att växa
            fram runt om i hela Sverige. Det finns också en regionalpolitisk
            faktor i Almis verksamhet som jag tror är viktig att följa.
          </note>
          <note>
            Jag hoppas att vi tillsammans med näringsutskottet kan reda ut
            hur vi löser den här situationen på bästa möjliga sätt.
          </note>
          <note type="speaker">
            Anf. 120 MATTIAS JONSSON (S):
          </note>
          <note>
            Herr talman! Tack, Mikael Damberg, för svaret!
          </note>
          <note>
            Jag fortsätter med budgeten. I den budget som nu har klubbats
            av Alliansen och Sverigedemokraterna försvinner också exportsatsningar.
            De är viktiga för att Sverige ska behålla tillväxt och välfärd.
          </note>
          <note>
            Business Sweden är en viktig aktör för företag som vill exportera.
            Jag kan konstatera att de borgerliga partierna sparar på Business
            Sweden – inget 2015, men under åren därefter är det 20, 40 och
            60 miljoners besparingar. I regeringens budget är anslaget däremot
            oförändrat för hela mandatperioden. De borgerliga partierna har
            inga långsiktiga förutsättningar för Business Swedens verksamhet.
            Ackumulerat rör det sig om en besparing på 120 miljoner under
            mandatperioden.
          </note>
          <note>
            Min fråga till närings- och innovationsministern är: Hur ska
            vi klara exportpolitiken, och vad får neddragningarna för konsekvenser?
          </note>
          <note type="speaker">
            Anf. 121 Närings- och innovationsminister MIKAEL DAMBERG (S):
          </note>
          <note>
            Herr talman! Först vill jag säga att exporten är otroligt viktig.
            Här i kammaren brukar vi i debatterna säga att hälften av Sveriges
            bnp utgörs av export. Vi är ett land som är enormt beroende av
            våra företags exportmöjligheter.
          </note>
          <note>
            Det är inte bara Business Sweden som jobbar med export, utan
            det är många aktörer. Men vi tittar på effekterna för Business
            Sweden, för där har man haft en ganska jobbig resa de senaste
            åren och gått igenom en ganska stor omställning.
          </note>
          <note>
            Dessutom jobbar vi med en exportstrategi, som jag nämnde förut.
            Jag uppfattar att det välkomnas av många partier att man ska sätta
            mer fokus på exportfrågorna i Sverige. Då blir detta ett hack
            på kurvan. Vi tappar fart.
          </note>
          <note>
            När jag frågar Business Sweden hur de kommer att drabbas av detta
            svarar de att de får välja lite men att besparingen för 2018 motsvarar
            antingen kostnaden för det jobb man lägger på små och medelstora
            företag i Sverige för att få dem att gå på export eller kostnaden
            för hälften av Business Swedens utlandskontor. Det är alltså ganska
            stora summor pengar det handlar om.
          </note>
          <note>
            Utökat samarbete med Nato
          </note>
          <note type="speaker">
            Anf. 122 KARIN ENSTRÖM (M):
          </note>
          <note>
            Herr talman! Min fråga går till utrikesministern.
          </note>
          <note>
            Vi ser en ökad oro och ökade spänningar i Europa, inte minst
            den ryska aggressionen på Krim men också en ökad spänning i vårt
            närområde och i Östersjön. Detta kräver naturligtvis åtgärder
            på flera nivåer. Vi behöver stärka vår försvarsförmåga, och vi
            behöver också stärka våra internatio ­ nella samarbeten – mer
            samarbete i en orolig tid. Då gäller det att samarbe ­ ta med
            likasinnade länder. Vi arbetar inom EU, men vi behöver också ut
            ­ veckla vårt samarbete med Nato.
          </note>
          <note>
            Det har kommit en utredning som just har haft till uppgift att
            titta på internationella försvarspolitiska samarbeten, och den
            kommer också med en rad rekommendationer. Min fråga till utrikesministern
            är om det inte vore bra att följa de rekommendationerna och helt
            enkelt titta på vad ett utvecklat samarbete med och ett närmande
            till Nato och ett Natomedlemskap skulle innebära för Sverige.
          </note>
          <note type="speaker">
            Anf. 123 Utrikesminister MARGOT WALLSTRÖM (S):
          </note>
          <note>
            Herr talman! Ärade ledamöter! Tack för frågan! Det är alldeles
            klart och tydligt vad den här regeringen tycker i Natofrågan.
            Det deklarerades i regeringsdeklarationen senast. Det är också
            den linje som vi följer.
          </note>
          <note>
            Det förs en livlig debatt om säkerhetspolitiken, och det är bra.
            Men vår hållning i Natofrågan står fast. I övrigt kommer vi förstås
            att hantera omvärldssituationen. Vi gör det i samarbete med EU
            och internationellt. Vi ser också till att vi kan försvara vårt
            territorium. Det gör vi i samarbete med andra länder, inte minst
            efter Försvarsberedningens arbete. Den här frågan kommer vi fortsatt
            att ha för ögonen.
          </note>
          <note type="speaker">
            Anf. 124 KARIN ENSTRÖM (M):
          </note>
          <note>
            Herr talman! Tack, utrikesministern! Budgetpropositionen och
            regeringsförklaringen var väldigt tydliga. Där satte regeringen
            ned foten med en smäll, kan man säga. Man deklarerade nämligen
            att Sverige inte ska söka medlemskap i Nato. Det är ovanligt att
            man skriver i en budgetproposition och i en regeringsdeklaration
            vad man inte ska göra.
          </note>
          <note>
            Men jag vill ändå höra hur man resonerar. I samma budgetproposition
            skriver regeringen nämligen att man ska återkomma till riksdagen
            om hur man avser att utveckla relationen till Nato. A tt utesluta
            optioner redan innan man har tittat på dem tycker jag är olyckligt.
          </note>
          <note>
            Med tanke på hur orolig vår omvärld är och hur mycket samarbete
            som vi anser kommer att behöva utvecklas i denna oroliga tid vill
            jag ha en förklaring. När det gäller vissa saker har man smällt
            igen dörren väldigt hårt och fast. Samtidigt säger man att man
            ska återkomma. Om utrikesministern vill utveckla det vore jag
            tacksam.
          </note>
          <note type="speaker">
            Anf. 125 Utrikesminister MARGOT WALLSTRÖM (S):
          </note>
          <note>
            Herr talman! Karin Enström! Vi har uttryckt oss väldigt tydligt
            om principfrågan. Vi är praktiska i vårt hanterande av det faktum
            att vi har ett samarbete med Nato. Det kommer att fortsätta. Det
            kommer säkert också att utvecklas. Vi gör det i full öppenhet
            och i samarbete med till exempel Finland när vi resonerar om vad
            vi ytterligare kan göra gemensamt för att försäkra oss om att
            vårt närområde är säkert och att vi är väl rustade. Vi kommer
            att hålla den linjen i fortsättningen också. Det handlar om att
            vi är konstruktiva och praktiska i vårt sätt att hantera de stora
            säkerhetspolitiska utmaningarna.
          </note>
          <note>
            Utredning av polisens registrering av personuppgifter
          </note>
          <note type="speaker">
            Anf. 126 LINDA SNECKER (V):
          </note>
          <note>
            Herr talman! Jag skulle vilja ställa en fråga till Mikael Damberg.
          </note>
          <note>
            I förrgår avslöjades ännu ett av polisens hemliga register. I
            tio år har Stockholmspolisen fört ett hemligt register över kvinnor
            som anmält att de har blivit misshandlade. De kvinnor som finns
            listade i databasen har en eller flera gånger polisanmält att
            de har blivit misshandlade eller hotade av någon närstående. Det
            kan handla om en kvinna som har anmält att hon har blivit fysiskt
            eller psykiskt misshandlad av sin make eller före detta man.
          </note>
          <note>
            Polisen har i registret, som helt saknar tillstånd, kartlagt
            känslig information om kvinnor och skrivit ned olika psykiatriska
            diagnoser, trostillhörighet och etniskt ursprung. Det rör sig
            om 2 000–3 000 kvinnor som ovetande finns med i registret.
          </note>
          <note>
            Vänsterpartiet föreslår att en oberoende utredning görs av polisens
            registreringar samt att ansvarig minister tillsammans med polisledningen
            kommer till justitieutskottet för att ge utskottet en förklaring.
            Är det något som regeringen kan tänka sig att göra?
          </note>
          <note type="speaker">
            Anf. 127 Närings- och innovationsminister MIKAEL DAMBERG (S):
          </note>
          <note>
            Herr talman! Tack för frågan! Det är klart att man blir ganska
            bedrövad över att vi ännu en gång tvingas diskutera polisens registerhållning
            – det är ju inte första gången. Jag har svårt att se det polisiära
            värdet i vissa av de uppgifter som enligt Ekot fi nns i registret.
          </note>
          <note>
            Polisen i Stockholm har nu polisanmält sig själv. En åklagare
            har fått i uppdrag att inleda en internutredning i ärendet. Därför
            väntar regeringen med att uttala sig tills internutredningen är
            klar. Det är rimligt att man gör det, för man ska ha fakta i målet
            innan man går vidare. Men jag vill vara tydlig gentemot riksdagen
            och säga att regeringen ser det som helt naturligt och grundläggande
            att polisen bara har register som är utformade enligt lagar och
            regler. Och jag är säker på att justitieministern – han brukar
            ha planerade möten inbokade med justitieutskottet – också kommer
            att diskutera detta vid ett senare tillfälle.
          </note>
          <note type="speaker">
            Anf. 128 LINDA SNECKER (V):
          </note>
          <note>
            Vi har redan varit med om Skånepolisens registrering av romer,
            och nu är det ett kvinnoregister. Samtliga av de här registreringarna
            har gällt särskilt utsatta grupper i samhället. Nästa register
            kanske innehåller registreringar av hbtq-personer, funktionsnedsatta
            eller andra grupper som polisen säger sig vilja ”skydda”.
          </note>
          <note>
            Den här utvecklingen måste stoppas. Det finns en unken och sexistisk
            kvinnosyn inom vissa delar av polisen. Det är förövarna som ska
            kartläggas, inte brottsoffren.
          </note>
          <note>
            När det gäller registreringen av romer fick de som blivit registrerade
            5 000 kronor i skadestånd. Justitiekanslern beslutade om den väldigt
            låga summan. Jag vill fråga ministern om det är en åtgärd som
            regeringen kan tänka sig att upprepa, att ge skadestånd till de
            utsatta kvinnorna.
          </note>
          <note type="speaker">
            Anf. 129 Närings- och innovationsminister MIKAEL DAMBERG (S):
          </note>
          <note>
            Herr talman! Först vill jag säga att polisen i vanliga fall,
            sju dagar i veckan och 24 timmar om dygnet, gör väldigt viktiga
            insatser för samhället, inte minst för svaga grupper i vårt samhälle
            som ofta är de som drabbas hårdast av kriminalitet och övergrepp.
          </note>
          <note>
            Men rikspolisen har faktiskt redan fått i uppdrag att redovisa
            vilka åtgärder som har vidtagits för att säkerställa att det finns
            nödvändiga riktlinjer och rutiner för behandling av personuppgifter.
            Rikspolisstyrelsen ska också redovisa vilka åtgärder som har vidtagits
            för att säkerställa att regelverk efterlevs. Rikspolisstyrelsen
            ska redovisa sitt uppdrag i slutet av februari nästa år. Det är
            ett uppdrag som vi väntar på med spänning, för det här är viktiga
            frågor. Det är inte bra för polisen att detta återkommande diskuteras
            för att man inte har ordning på sina register.
          </note>
          <note>
            Regelkrångel vid bostadsbyggande
          </note>
          <note type="speaker">
            Anf. 130 NINA LUNDSTRÖM (FP):
          </note>
          <note>
            Herr talman! Min fråga riktar sig till statsrådet Mehmet Kaplan.
          </note>
          <note>
            Alliansregeringen arbetade intensivt för att minska hinder och
            krångel som påverkar bostadsbyggandet. Det tar i värsta fall ungefär
            tio år innan man kan gå från idé till att spaden åker ned i marken.
          </note>
          <note>
            Det är ett mycket komplicerat och intensivt arbete som har gjorts.
          </note>
          <note>
            Vi ser exempel på äldreboenden som stoppas på grund av bullerfrågan
            och närheten till järnvägar. Vi ser studentbostäder som stoppas
            på grund av att man inte klarar kraven på en tyst sida. Vi har
            detaljplaneprocesser som är långa och omständliga. Man kan inte
            bo i en stoppad detaljplan eller i en överklagad detaljplan.
          </note>
          <note>
            Det här arbetet måste fortsätta. Det är en ljusning i tunneln
            – 40 000 bostäder nästa år. Men arbetet måste fortsätta.
          </note>
          <note>
            Min fråga till statsrådet är: Vilka åtgärder kan statsrådet tänka
            sig för att minska det krångel som finns och det som hindrar bostadsbyggande?
          </note>
          <note type="speaker">
            Anf. 131 Statsrådet MEHMET KAPLAN (MP):
          </note>
          <note>
            Herr talman! Tack, Nina Lundström, som jag vet är en engagerad
            politiker på det här området!
          </note>
          <note>
            Vi hade en debatt häromsistens i kammaren angående civilutskottets
            område. Där togs också frågan upp, och jag försökte besvara en
            del av detta.
          </note>
          <note>
            Det ska inte stickas under stol med den problematik som finns
            med krångliga regler. Samtidigt finns en del av de här reglerna
            för att någon tidigare faktiskt har kommit på att till exempel
            buller är en fara för hälsan. Det forskas kring den frågan. Och
            det måste vara en balans mellan hur människor påverkas av buller,
            hur mycket vi kan bygga och var vi ska bygga.
          </note>
          <note>
            Miljöpartiet har länge lyft upp denna fråga, och regeringen har
            aviserat att den översyn som har gjorts ska vara på plats under
            första delen av nästa år. Det gäller bullerförordningen. När det
            gäller instansordningen har vi också ett regelförenklande på gång.
            Det beror naturligtvis inte bara på oss, utan den tidigare regeringen
            har gjort ett förarbete.
          </note>
          <note type="speaker">
            Anf. 132 NINA LUNDSTRÖM (FP):
          </note>
          <note>
            Herr talman! Jag vill ändå konstatera att i somras när många
            av de här förslagen var uppe till behandling i kammaren röstade
            just Miljöpartiet nej. Det gällde förändringar av strandskyddet,
            bullerfrågan, ändringar i detaljplaneprocessen etcetera. Därför
            kan man känna en stor oro, med tanke på att budgeten från regeringen
            inte innehöll några regelförenklingsförslag. De förslag som fanns
            påverkar bara de fastigheter som redan finns.
          </note>
          <note>
            Jag konstaterar att ute i landet är exempelvis strandskyddsfrågan
            väldigt stor. Jag tror att det är ungefär 386 000 kilometer strand.
            I glesbygden och på landsbygden skulle det vara en stor möjlighet
            att bygga så att folk kan flytta dit.
          </note>
          <note>
            Eftersom det inte fanns förslag i regeringens budget om regelförenklingar
            skulle jag vilja återkomma till frågan: Vilka konkreta förslag
            avser statsrådet och regeringen att återkomma med? Det undrar
            jag även om vi har extra val.
          </note>
          <note type="speaker">
            Anf. 133 Statsrådet MEHMET KAPLAN (MP):
          </note>
          <note>
            Herr talman! Jag tackar Nina Lundström för uppföljningsfrågan.
          </note>
          <note>
            Under de senaste åtta åren har jag suttit i den här kammaren
            som riksdagsledamot. Jag satt förvisso inte i civilutskottet,
            men i andra utskott. Åtta år är en relativt lång tid att sitta
            och regera, särskilt i Sverige där det var helt unikt att en borgerlig
            regering valdes om vid valet 2010, och under de här åtta åren
            gjorde man en massa saker. Det mesta handlade om att utreda, och
            det är de utredningarna vi nu hanterar.
          </note>
          <note>
            Jag fick det här på bordet när jag tillträdde som bostads- och
            stadsutvecklingsminister, och två av frågor na handlar om regelförenklingar;
            det gäller buller och instansordning. Det är det jag har tagit
            itu med och det riksdagen kommer att få information om när vi
            har fattat besluten, vilket kommer att ske inom en snar framtid.
            Utöver det handlar det om att se till att få igång byggandet runt
            om i våra 290 kommuner. Där måste vi hjälpas åt, både Folkpartiet
            och Miljöpartiet.
          </note>
          <note>
            Havsbaserad vindkraft
          </note>
          <note type="speaker">
            Anf. 134 LISE NORDIN (MP):
          </note>
          <note>
            Herr talman! Min fråga är till energiminister Ibrahim Baylan.
          </note>
          <note>
            Sverige har stor möjlighet att bygga vindkraft både på land och
            till havs. Havsbaserad vindkraft har byggts i hög grad i bland
            annat Danmark, Tyskland och Storbritannien. Fördelarna med havsbaserad
            vindkraft är att effekten är högre eftersom vindarna är jämnare
            och att det är mindre risk att någon ska störas av vindkraften.
            Den havsbaserade vindkraften har väldigt stor potential. I dag
            finns det planer på motsvarande ungefär 20 terawattimmar havsbaserad
            vindkraft, vilket vore ett viktigt tillskott för oss som vill
            nå målet om 100 procent förnybar energi.
          </note>
          <note>
            Min fråga till statsrådet är därför: Hur ser du på potentialen
            i och möjligheterna för havsbaserad vindkraft i Sverige?
          </note>
          <note type="speaker">
            Anf. 135 Statsrådet IBRAHIM BAYLAN (S):
          </note>
          <note>
            Herr talman! Jag tackar Lise Nordin för frågan.
          </note>
          <note>
            Sverige har i mångt och mycket väldigt goda förutsättningar för
            att bygga ut produktionen av förnybar energi – inte minst el.
            Det har vi därför att vi har mycket skog och vatten, och trots
            en del diskussioner om saken blåser det faktiskt väldigt mycket
            året runt i det här landet.
          </note>
          <note>
            Vi har inte dragit full nytta av den här potentialen, för på
            många områden ligger vi faktiskt efter ett antal av våra grannländer.
            Det gäller inte minst vindkraften, där Tyskland, Danmark och andra
            länder ligger före oss. Nu vill regeringen gå fram och se till
            att undanröja en del hinder. Vi vill ta fram stöd för att dra
            nytta av det faktum att vi har en väldigt lång kustlinje med grunt
            vatten som lämpar sig alldeles utmärkt för havsbaserad vindkraft.
            Fördelen är naturligtvis att det inte finns så många grannar att
            störa.
          </note>
          <note>
            Nackdelen i dag är dock att kostnaderna överstiger kostnaderna
            för vindkraft på land, och därför har regeringen tagit beslut
            om att tillsätta en utredning för att ta fram ett antal förslag
            för att främja havsbaserad vindkraft.
          </note>
          <note type="speaker">
            Anf. 136 LISE NORDIN (MP):
          </note>
          <note>
            Herr talman! Jag är helt överens med energiministern om den spännande
            möjligheten för vindkraft. Det finns exempelvis ett projekt som
            heter Blekinge Offshore och som är väldigt långt fram i processen.
            Jag vet att det ligger på regeringens bord nu. Ett sådant projekt
            har möjlighet att ge motsvarande kanske åtta terawattimmar förnybar
            el, vilket är lika mycket som hela Barsebäck producerade innan
            det stängdes. Det är alltså viktiga projekt.
          </note>
          <note>
            Regeringen har i sin budget och i regeringsförklaringen sagt
            att den vill ta fram ytterligare stöd för havsbaserad vindkraft.
            Vad skulle det kunna vara för stöd ministern och regeringen tittar
            på som är intressanta? Vilka lärdomar kan vi dra av våra grannländer?
          </note>
          <note type="speaker">
            Anf. 137 Statsrådet IBRAHIM BAYLAN (S):
          </note>
          <note>
            Herr talman! Jag tackar Lise Nordin för uppföljningsfrågan.
          </note>
          <note>
            Det finns en enorm potential i detta. Det krävs nog en viss förändring
            i synsätt, för tidigare har framför allt vind- och solkraft setts
            som något marginellt i vårt energisystem och som något som dessutom
            kostar mer än traditionell elproduktion. Det har stämt tidigare
            men behöver inte stämma i framtiden, särskilt om vi tittar på
            våra grannländer som har utvecklat detta och där kostnaderna gått
            ned ganska radikalt.
          </note>
          <note>
            Vi har inte kommit dithän än när det gäller havsbaserad vindkraft.
            En av de självklara nackdelarna med havsbaserad vindkraft är naturligtvis
            anslutningskostnaderna; det säger sig självt att det kommer att
            kosta lite mer att ansluta till systemet än landbaserad vindkraft.
            Det är ett av de områden man behöver titta på. Vi försöker ta
            ett samlat grepp och har därför i dag gett Energimyndigheten i
            uppdrag att titta igenom detta och ta fram ett underlag så att
            regeringen kan ta ett beslut för att främja havsbaserad vindkraft.
          </note>
          <note>
            Bostadspolitiken
          </note>
          <note type="speaker">
            Anf. 138 CAROLINE SZYBER (KD):
          </note>
          <note>
            Herr talman! Jag har en fråga till bostadsministern.
          </note>
          <note>
            Det är ett enormt stort problem att människor tvingas tacka nej
            till jobb och studieplatser på grund av den bostadssituation vi
            har i Sverige. Det påverkar såväl jobbtillväxten som Sveriges
            möjlighet att utvecklas – så sent som tidigare i veckan skrev
            till och med tidningen New York Times att startup-företag i Sverige
            har svårt att rekrytera personer just på grund av den allvarliga
            bostadssituationen.
          </note>
          <note>
            Alliansregeringen genomförde den största reformen i närtid. Vi
            hade 90 utredningar och myndighetsuppdrag, vilket ledde till 100
            skarpa förslag som lades på riksdagens bord. Många av förslagen
            är beredda och också redo att antas men ligger kvar på regeringens
            bord.
          </note>
          <note>
            Utbyggnad av infrastruktur är någonting det har börjat talas
            om. Vi i Alliansen var tydliga med förslaget när det gäller Sverigebygget:
            Det går inte att producera bostäder om man inte bygger ihop det
            tillsammans med infrastruktur. Min fråga till statsrådet blir
            därför vilka åtgärder bostadsministern kommer att vidta på det
            bostadspolitiska området.
          </note>
          <note type="speaker">
            Anf. 139 Statsrådet MEHMET KAPLAN (MP ):
          </note>
          <note>
            Herr talman! Jag tackar Caroline Szyber, som är en av flera riksdagsledamöter
            med särskilt ansvar att jobba med de här frågorna i civilutskottet,
            för frågan.
          </note>
          <note>
            För mig som bostads- och stadsutvecklingsminister är det andra
            förledet, stadsutveckling, en av de nycklar jag uppfattade inte
            riktigt fanns i tidigare regeringars palett av uppdrag. Det handlar
            om, precis som Caroline Szyber sa, att bygga ihop städerna och
            se till att mark som anses vara icke-attraktiv att bygga på –
            det är ett konstigt begrepp – faktiskt blir attraktiv. Det kan
            man endast göra genom att se till att kollektivtrafik en byggs
            ut.
          </note>
          <note>
            Vi har incitament, och den budget som röstades ned hade dessa
            medel. Jag har noterat att de borgerliga partiernas budget, som
            Sverigedemokraterna var med och hjälpte till att rösta igenom,
            också har incitament för detta. Jag kommer att bevaka det och
            se till att kommunerna tar sitt ansvar på det här området.
          </note>
          <note type="speaker">
            Anf. 140 CAROLINE SZYBER (KD):
          </note>
          <note>
            Herr talman! Jag tackar statsrådet.
          </note>
          <note>
            Vi i Alliansen går till val på fortsatta regelförenklingar. Det
            gäller till exempel ett förenklat stadsskydd, ett moderniserat
            riksintresse och Sverigebygget, med stora infrastruktursatsningar.
            Regeringen går inte till val ihop, så min fråga är: Vad är ni
            överens om, och vad kommer på det bostadspolitiska området före
            extravalet den 22 mars?
          </note>
          <note type="speaker">
            Anf. 141 Statsrådet MEHMET KAPLAN (MP ):
          </note>
          <note>
            Herr talman! Jag tror att du sa ”stadsskydd”, Caroline Szyber,
            men du menade väl strandskydd? Jag hörde nog fel. Ni går till
            val på att förändra reglerna kring strandskydd.
          </note>
          <note>
            Jag hoppas att städer som har den typ av stränder som bland annat
            Stockholm, Malmö och Göteborg har undviker den typen av utveckling
            som har skett i många av länderna i södra Europa, där man bygger
            bort möjligheten för medborgare att ta del av stränder i stadsnära
            områden. Däremot måste det finnas en flexibilitet ute i glesbygd
            och på landsbygd, för där ser det lite annorlunda ut. Vi ska inte
            se till att det blir reservat kring storstädernas strandnära områden.
          </note>
          <note>
            Samtidigt måste vi se till att de människor som är beredda att
            bygga får goda förutsättningar. Från regeringens sida hade vi
            ett antal punkter. Det handlade om att restaurera miljonprogramsområden
            på ett klimatsmart sätt och om kreditering för att mindre byggbolag
            skulle kunna bygga. Flera sådana förslag kommer vi att återkomma
            med.
          </note>
          <note>
            Flygsäkerheten runt Östersjön
          </note>
          <note type="speaker">
            Anf. 142 LENA ASPLUND (M):
          </note>
          <note>
            Herr talman! Jag vill ställa min fråga till utrikesminister Margot
            Wallström.
          </note>
          <note>
            I dag på förmiddagen träffade försvarsutskottets ledamöter försvarsminister
            Peter Hultqvist. Han informerade om incidenten söder om Skåne
            i fredags, när ett ryskt signalspaningsplan var alldeles för nära
            ett civilplan. Det är inte första gången det händer; det har hänt
            flera gånger tidigare. Ett plan från Köpenhamn skulle lyfta i
            mars och var då 90 meter ifrån ett ryskt plan, och det händer
            i Finland.
          </note>
          <note>
            Utrikesministern sa då att det dessvärre inte är ovanligt att
            även svenska plan flyger utan transponder. Det sker dock inte
            alls i samma utsträckning, säger försvarsminister Peter Hultqvist,
            utan görs under helt ordnade former. Jag skulle vilja att utrikesministern
            förklarade lite grann vad hon menade med det hon sa.
          </note>
          <note type="speaker">
            Anf. 143 Utrikesminister MARGOT WALLSTRÖM (S):
          </note>
          <note>
            Herr talman och ärade ledamöter! Det ryska flygplanet flög utan
            transpondrar, och det ser vi mycket allvarligt på. Hela regeringen,
            försvarsministern och jag har samma syn på saken. Det var nära
            att en olycka inträffade; det ryska planet var nära att krocka
            med ett civilt passagerarflygplan. Vi fick information och bilder
            som visade att det var nära till en allvarlig olycka. Precis som
            vi har hört var det inte första gången. Det skedde en incident
            i mars.
          </note>
          <note>
            Det är mycket olämpligt att flyga med avstängda transpondrar
            i ett så hårt trafikerat område där det flyger civila flygplan
            med passagerare. Enligt internationella konventioner ska ett militärt
            flygplan slå på sina transpondrar.
          </note>
          <note>
            Vi reagerade omedelbart. Från UD:s sida tog vi kontakt med den
            ryska ambassaden, kallade upp ambassadören dagen därpå och hade
            ett samtal där vi meddelade precis vad vi tyckte.
          </note>
          <note type="speaker">
            Anf. 144 LENA ASPLUND (M):
          </note>
          <note>
            Tack för svaret! Jag förstår att den ryska ambassadören även
            kallades upp i Danmark. Sedan var det n ågon ryss på ambassaden
            som sa att svenskarna hade rökt gräs.
          </note>
          <note>
            Det är inte ett tonläge från Ryssland som Sverige som stat bör
            acceptera. Jag undrar vilka åtgärder utrikesministern tänker vidta.
            Alla länder runt Östersjön har problem. Det måste finnas en hög
            flygsäkerhet.
          </note>
          <note>
            Avser utrikesministern att ta kontakt med sina kolleger i de
            övriga länderna runt Östersjön för att agera hårdare mot Ryssland?
            Jag tror inte att Ryssland ser Sverige som en speciellt stor aktör
            i frågan. Eller har utrikesministern något annat sätt att lösa
            frågan? Det är viktigt att vi känner att flygsäkerheten är okej.
          </note>
          <note type="speaker">
            Anf. 145 Utrikesminister MARGOT WALLSTRÖM (S):
          </note>
          <note>
            Herr talman! Det var efter kontakt med min danska kollega som
            danskarna gjorde detsamma och kallade upp den ryske ambassadören
            i Danmark.
          </note>
          <note>
            Vi har naturligtvis kontakt i frågorna. Det viktiga nu är vad
            vi ska göra för att omedelbart få stopp på dessa flygningar. Då
            måste man gå till exempelvis internationella organisationer där
            sådana frågor regleras, diskuteras och där regelverk sätts upp
            som bör respekteras av alla. Med hjälp av en kraftig markering
            från vår sida ser vi till att det blir resultat. Det finns ingen
            oklarhet i hur vi har agerat, och det har skett i total enighet.
          </note>
          <note>
            Strategier för anställning av personer långt ifrån arbetsmarknaden
          </note>
          <note type="speaker">
            Anf. 146 AGNETA GILLE (S):
          </note>
          <note>
            Herr talman! Efter åtta års borgerligt styre har arbetslösheten
            bitit sig fast. Allra svårast och värst är det för dem som står
            långt ifrån arbetsmarknaden.
          </note>
          <note>
            Jag vill ställa min fråga till civilminister Ardalan Shekarabi.
            Är det möjligt att hitta andra lösningar när det gäller upphandlingsstrategi
            så att människor som står långt ifrån arbetsmarknaden kan komma
            tillbaka till arbetslivet?
          </note>
          <note type="speaker">
            Anf. 147 Statsrådet ARDALAN SHEKARABI (S):
          </note>
          <note>
            Herr talman! Det är en av de viktiga frågorna som regeringen
            arbetar med. Vi har en stor offentlig marknad. Det handlar om
            600 miljarder kronor som vi upphandlar för årligen i Sverige.
            Många kommuner och landsting upphandlar stora delar av sina tjänster
            från privata aktörer. Här finns enorma möjligheter att använda
            offentliga upphandlingar som ett verktyg för att jobba med social
            inkludering, för att se till att unga människor som står utanför
            arbetsmarknaden kommer i arbete, får möjlighet att utbilda sig,
            får tillgång till lärlingsplatser.
          </note>
          <note>
            Många europeiska länder jobbar med dessa frågor aktivt. Det finns
            också goda exempel från Sverige. Jag har under den senaste veckan
            besökt Örebro kommun, som jobbar aktivt med sociala upphandlingar
            och har en nära samverkan med näringslivet.
          </note>
          <note>
            Vi ska jobba med dessa frågor, och vi har en plan för hur staten
            ska bidra till arbetet.
          </note>
          <note type="speaker">
            Anf. 148 AGNETA GILLE (S):
          </note>
          <note>
            Herr talman! Vi har att förhålla oss till en borgerlig budget,
            vilket gör att de satsningar på arbete som Socialdemokraterna
            och Miljöpartiet hade planerat har fallit. I detta blir sysselsättningsstrategin
            än viktigare. Därför vill jag höra med civilministern om möjligheten
            att få med en sysselsättningsstrategi i upphandlingsfrågan. Dessutom
            undrar jag hur det ser ut tidsmässigt. Det här är inte så budgetpåverkande,
            utan det är en möjlighet för oss att visa att det går att få ut
            människor i arbete.
          </note>
          <note type="speaker">
            Anf. 149 Statsrådet ARDALAN SHEKARABI (S):
          </note>
          <note>
            Herr talman! Tack och lov är upphandlingsfrågorna inte särskilt
            budgetrelaterade. Den cementerade blockpolitiken sätter inte stopp
            för regeringens arbete att se till att vi använder offentliga
            upphandlingar som ett strategiskt instrument. Dessutom har vi
            goda samtal med många företrädare från de borgerliga partierna
            som finns i kommunsektorn, som vill se ett större ansvarstagande
            från statens sida.
          </note>
          <note>
            Vi kommer att skapa ett nationellt upphandlingsstöd i en fristående
            myndighet från och med den 1 september. Den myndigheten kommer
            att få ansvar för att ge stöd till bland annat kommuner och landsting
            att genomföra sociala upphandlingar, att jobba aktivt med innovationer
            och samverka med näringslivet.
          </note>
          <note>
            Dessutom kommer vi att ta fram en nationell upphandlingsstrategi
            i nära samverkan med Sveriges Kommuner och Landsting. Poängen
            är att ta fram en idé om hur offentliga upphandlingar, de 600
            miljarderna, ska kunna användas för att utveckla vårt land ekonomiskt,
            tekniskt, socialt och miljömässigt.
          </note>
          <note>
            Här finns en stor potential för Sverige, som har en lång tradition
            av samverkan mellan den offentliga sektorn och näringslivet. Det
            arbetet avser vi att intensifiera.
          </note>
          <note>
            Betalningstider mellan företag
          </note>
          <note type="speaker">
            Anf. 150 OLA JOHANSSON (C):
          </note>
          <note>
            Herr talman! Min fråga går till näringsminister Mikael Damberg.
          </note>
          <note>
            Den 23 januari 2013 fattade riksdagen beslut om att Sveriges
            företagare ska få betalt i tid. Regeringen fick därmed i uppgift
            att återkomma till riksdagen med en proposition som reglerar betaltiden
            mellan företag.
          </note>
          <note>
            I dag har snart två år gått sedan riksdagen fattade beslut i
            frågan, men regeringen har inte lagt fram en proposition om kortare
            betalningstider mellan företag. Regeringen verkar heller inte
            ha för avsikt att återkomma under innevarande eller nästa riksdagsår
            eftersom en sådan proposition inte finns med på den nya Statsrådsberedningens
            lista över kommande propositioner.
          </note>
          <note>
            Varför har regeringen inte återkommit, näringsminister Mikael
            Damberg, med en proposition som reglerar betaltiderna mellan företagen
            på det sätt som föreskrivs i alliansregeringens promemoria från
            2013?
          </note>
          <note type="speaker">
            Anf. 151 Närings- och innovationsminister MIKAEL DAMBERG (S):
          </note>
          <note>
            Herr talman! Tack, Ola Johansson, för en viktig fråga!
          </note>
          <note>
            Betaltiderna är en fråga som har engagerat mig djupt och har
            engagerat många ledamöter i kammaren. Inte minst små och medelstora
            företag har mött en verklighet där de har känt att de har fått
            agera bank för stora företag som inte har velat betala sina räkningar
            i tid utan väntat inte bara 30 dagar utan 60, 90 och ibland uppemot
            120 dagar. Det är en viktig fråga. Jag kan garantera att frågan
            bereds i Regeringskansliet.
          </note>
          <note>
            Nu har vi inte suttit i regeringsställning i åtta år, utan vi
            har suttit i cirka tre månader. Vi ser fram emot att komma tillbaka
            till riksdagen i den här viktiga frågan, och vi konstaterar att
            den förra regeringen valde att inte reglera betaltiderna på det
            sätt som riksdagsmajoriteten faktiskt ville.
          </note>
          <note>
            Det är fortfarande frivilligt att ingå dessa avtal. Det innebär
            att små och medelstora företag blir utnyttjade under lång tid.
            Frågan bereds i Regeringskansliet, och jag lovar att återkomma.
          </note>
          <note type="speaker">
            Anf. 152 OLA JOHANSSON (C):
          </note>
          <note>
            Herr talman! Jag valde avsiktligt att ställa samma fråga till
            näringsministern som han själv ställde till Beatrice Ask för snart
            två år sedan.
          </note>
          <note>
            Riksdagen fattade beslut så sent som 2013 om snabbare betalningar
            efter att ha utrett frågan och skärpt regleringen av betalningsvillkoren,
            men i samband med beslutet gjordes ett tillkännagivande till alliansregeringen
            om att återkomma med förslag om tvingande betalningstider, max
            30 dagar, utan möjlighet till undantag.
          </note>
          <note>
            Regeringens promemoria och de huvudsakligen kritiska remissvaren
            ligger nu på Mikael Dambergs bord, där de uppenbarligen inte längre
            prio ­ riteras alls , på det sätt som han själv kritiserade sina
            företrädare för att inte göra.
          </note>
          <note>
            Det är klokt eftersom den nu gällande lagen redan innebär en
            ökad möjlighet för små företag att kräva betalning i tid och därför
            att den nya lagen redan i praktiken stipulerar 30 dagars betalningstid,
            om man inte uttryckligen överenskommer om något annat. Tvingande
            betalningstider innebär även en inskränkning i den för Sverige
            viktiga avtalsfriheten som hotar svenska företags konkurrenskraft
            gentemot omvärlden.
          </note>
          <note>
            Kommer Mikael Damberg seriöst att driva frågan, speciellt mot
            bakgrund av att kostnaderna för dessa företag ökar med 1 miljard
            kronor på grund av arbetsgivaravgifterna?
          </note>
          <note type="speaker">
            Anf. 153 Närings- och innovationsminister MIKAEL DAMBERG (S):
          </note>
          <note>
            Herr talman! Jag kommer seriöst att följa frågan om betaltider.
            Jag sade så redan i mitt första svar.
          </note>
          <note>
            Jag har en helt annan bild än Ola Johansson av verkligheten för
            små och medelstora företag. De besök jag har gjort den senaste
            tiden har inte tytt på något nytt förhållningssätt från stora
            företag när det gäller betaltiderna. Tyvärr! Om vi hade sett en
            stor effekt av den borgerliga regeringens justering hade frågan
            varit ur världen. Jag tror tyvärr inte att Ola Johansson kommer
            att möta de tongångarna när han träffar små och medelstora företag
            runt om i Sverige. Deras likviditet blir lidande, och deras möjligheter
            att anställa och växa påverkas negativt.
          </note>
          <note>
            Hela konstruktionen med lagstiftningen som den förra regeringen
            lade fram var att de stora företagen fortfarande kunde pressa
            de små till långa betaltider. Jag tror att det är ett tillväxthinder
            för hela Sverige. Jag kommer att följa frågan, engagera mig i
            frågan och återkomma till riksdagen när frågan är färdigberedd.
          </note>
          <note>
            Synen på Hamas som terrororganisation
          </note>
          <note type="speaker">
            Anf. 154 FREDRIK MALM (FP):
          </note>
          <note>
            Herr talman! Jag har en fråga till utrikesministern.
          </note>
          <note>
            I går kom ett mycket märkligt beslut i tribunalen, alltså den
            första instansen i EU-domstolen, om att lyfta bort organisationen
            Hamas från Europeiska unionens lista över terroristorganisationer.
            Detta sägs vara enbart av procedurella skäl, vilket gör det hela
            ännu märkligare. Det här kan överklagas i 70 dagar.
          </note>
          <note>
            Det är mycket märkligt om Europeiska unionen ska börja rehabilitera
            grupper som styr med nackskott, sprängmedel och missiler.
          </note>
          <note>
            Min fråga till utrikesministern är vad hon kan göra. Om vi nu
            har de här listorna i Europeiska unionen är det väl rimligt att
            de grupper som har genomfört tiotals självmordsattentat och strösslat
            raketer över civila områden står på dessa listor. Vad ämnar utrikesministern
            göra i denna fråga?
          </note>
          <note type="speaker">
            Anf. 155 Utrikesminister MARGOT WALLSTRÖM (S):
          </note>
          <note>
            Herr talman och ärade ledamöter! Den här domen grundar sig, som
            mycket riktigt påpekas, på en ren procedurfråga. Det rör tillvägagångssättet
            när EU ser över sina listningar. Domstolen säger själv att den
            inte har tagit ställning till det sakliga skälet att terroristlista
            Hamas.
          </note>
          <note>
            Domen innebär därför inte på något sätt någon förändrad politisk
            bedömning av Hamas, utan EU står fast vid de så kallade kvartettkriterierna
            som krav för att ompröva den politik som nu finns med icke-kontakt
            med Hamas på politisk nivå. Det betyder att man ställer krav på
            att Hamas ska erkänna Israels rätt att existera, ska avsäga sig
            våld och ska respektera ingångna avtal.
          </note>
          <note>
            Just nu tittar EU på den här domen och har gett rådet tre månader
            att rätta till sina förfaranden i linje med domstolens krav. Domen
            kan överklagas, och det är det EU tittar på för närvarande.
          </note>
          <note type="speaker">
            Anf. 156 FREDRIK MALM (FP):
          </note>
          <note>
            Herr talman! Det är givetvis mycket glädjande att utrikesministern
            betonar att synen på Hamas som en terrororganisation inte har
            förändrats i och med detta. Men faktum kvarstår: Om detta beslut
            inte överklagas innebär det att organisationen lyfts bort från
            listan.
          </note>
          <note>
            Det finns ett bekymmer i detta. Efter tre månader innebär det
            att de som har genomfört eller planerat de bestialiska självmordsattacker
            som har dödat hundratals civila människor på kaféer, bussar och
            järnvägsstationer inne i Israel, de som är ansvariga för detta,
            återfår sina tillgångar. Det innebär att de kan börja använda
            sina medel för att planera nya bestialiska sprängdåd och annat.
          </note>
          <note>
            Det är ett medskick till utrikesministern att Sverige ska ligga
            på i detta. Vi har ett särskilt ansvar, inte minst med tanke på
            regeringens höjda profil i fråga om erkännandet av en palestinsk
            stat, att trycka på för att dessa extrema grupper ska marginaliseras.
          </note>
          <note type="speaker">
            Anf. 157 Utrikesminister MARGOT WALLSTRÖM (S):
          </note>
          <note>
            Herr talman! Om ingenting görs träder domen i kraft om tre månader,
            och om det blir ett överklagande skjuts ikraftträdandet upp. Det
            är klart att det här hanteras inom EU, och det kommer att diskuteras
            mycket livligt.
          </note>
          <note>
            En feministisk utrikespolitik
          </note>
          <note type="speaker">
            Anf. 158 KENNETH G FORSLUND (S):
          </note>
          <note>
            Herr talman! Jag vill rikta mig till utrikesministern.
          </note>
          <note>
            Utrikesministern uttalade i sin första intervju som minister
            att Sverige ska föra en feministisk utrikespolitik. Jag skulle
            vilja höra: Hur går det med det arbetet, och hur ser fortsättningen
            på det ut?
          </note>
          <note type="speaker">
            Anf. 159 Utrikesminister MARGOT WALLSTRÖM (S):
          </note>
          <note>
            Herr talman och ärade ledamöter! Ja, absolut – vi har satt full
            fart med en feministisk utrikespolitik. Synsättet är att det ska
            handla om rättigheter, representation och resurser. Jag kan ge
            exempel på några sakfrågor som vi kommer att driva med fokus på
            en feministisk utrikespolitik.
          </note>
          <note>
            Det handlar till exempel om att stärka rättsstaten och mänskliga
            rättigheter. Där vet vi att det förekommer systematisk diskriminering
            av kvinnor på många håll i världen. Det gäller att stoppa våldet
            mot kvinnor och särskilt i krig och konflikt er ta itu med det
            sexuella våldet.
          </note>
          <note>
            Det handlar om att man behöver ha ett särskilt fokus på SRHR,
            till exempel mödra- och barnadödligheten, som är ett stort problem
            i många områden.
          </note>
          <note>
            Vi vill stärka kvinnors ekonomiska egenmakt och det faktum att
            kvinnor behöver inflytande.
          </note>
          <note>
            Vi jobbar med hållbar utveckling som ett tema som också måste
            involvera kvinnor.
          </note>
          <note type="speaker">
            Anf. 160 KENNETH G FORSLUND (S):
          </note>
          <note>
            Herr talman! Jag vill tacka utrikesministern för svaret.
          </note>
          <note>
            Jag skulle också vilja höra: Hur är reaktionerna i kretsen av
            andra utrikesministrar inför ansatsen från Sverige att föra en
            feministisk utrikespolitik?
          </note>
          <note type="speaker">
            Anf. 161 Utrikesminister MARGOT WALLSTRÖM (S):
          </note>
          <note>
            Herr talman! Det var uppenbarligen en hög fnissfaktor på den
            här frågan i början, men man slutade snart fnissa. Man upptäckte
            att det är bra politik att garantera kvinnors rättigheter och
            se till att jobba med jämställdhet och jämlikhet. Det är också
            så man når en hållbar fred och utveckling.
          </note>
          <note>
            Många av de ambassadörer jag får besök av börjar ofta med att
            påpeka att de nu till exempel har en jämnare könsfördelning när
            det gäller tillsättande t av ministrar och andra.
          </note>
          <note>
            Jag anser att det tas på fullt allvar. Vi kommer fortsatt att
            driva frågan, och jag är säker på att vi kommer att få stort genomslag
            för den.
          </note>
          <note>
            Besöksnäringen och arbetsgivaravgiften för ungdomar
          </note>
          <note type="speaker">
            Anf. 162 LOTTA OLSSON (M):
          </note>
          <note>
            Herr talman! Min fråga ställs till näringsministern.
          </note>
          <note>
            Besöksnäringen är en stor näring i Sverige, och det är också
            en bra näring eftersom den finns både i storstäder och ute på
            landsbygden. I mitt hem län, Örebro län, är dessutom 80 procent
            av alla anställda i besöksnäringen under 35 år.
          </note>
          <note>
            Då är det förvånande att Socialdemokraterna vill ta bort den
            sänkta ungdomsarbetsgivaravgiften. För just besöksnäringens del
            kommer det att slå väldigt hårt. Det kommer också in pengar från
            utlandet – det är en del av vår export att vi har turister i Sverige.
          </note>
          <note>
            Jag vill höra hur näringsministern ser på det och den fortsatta
            utveck ­ lingen av dessa frågor.
          </note>
          <note type="speaker">
            Anf. 163 Närings- och innovationsminister MIKAEL DAMBERG (S):
          </note>
          <note>
            Herr talman! Tack för frågan, Lotta Olsson!
          </note>
          <note>
            Besöksnäringen är en av de stora näringarna i Sverige som växer
            och som har all potential att fortsätta att växa. Sverige är på
            många sätt unikt. Vi har enorma värden och tillgångar i vårt land
            som vi kan utnyttja. Det vi har sett är att besöksnäringen som
            bransch också har börjat formera sig mer. Den är mer välorganiserad
            och jobbar mer med utvecklingsprogram, både forskning och utveckling
            men också utbildning, för att höja värdet på de produkter och
            tjänster som man kan leverera i besöksnäringen. Jag tycker att
            det är en viktig bransch.
          </note>
          <note>
            När det gäller den sänkta arbetsgivaravgiften har vi haft den
            debatten många gånger i denna kammare. Regeringens uppfattning
            är att de 16 miljarder kronor om året som det kostar att sänka
            arbetsgivaravgiften för unga bättre kan användas till annat. Forskningsrapport
            efter forskningsrapport har utvärderat detta och visat att det
            inte är det mest effektiva sättet att bekämpa ungdomsarbetslösheten.
          </note>
          <note>
            Det är smartare att rikta insatsen mot de unga människor som
            till exempel saknar gymnasieutbildning för att kunna få ett jobb.
          </note>
          <note type="speaker">
            Anf. 164 LOTTA OLSSON (M):
          </note>
          <note>
            Herr talman! Då menar näringsministern att de sänkta arbetsgivaravgifterna
            för unga inte kommer att kompenseras på något sätt, utan det här
            kommer att bli något som man får räkna hem i sin verksamhet. Jag
            ser med oro på det.
          </note>
          <note>
            Speciellt på de små orterna är just det första jobbet av stor
            betydelse. Rapporter visar att det första jobb man får ofta är
            i den här näringen.
          </note>
          <note>
            Det här är väldigt bekymmersamt. Jag förstår inte riktigt hur
            man tänker och tror att dessa näringar ska överleva överallt.
          </note>
          <note type="speaker">
            Anf. 165 Närings- och innovationsminister MIKAEL DAMBERG (S):
          </note>
          <note>
            Herr talman! Det är inte det enda vi diskuterar när det gäller
            besöksnäringen. Satsningarna på yrkeshögskolan uteblir nu tyvärr
            eftersom regeringens budget har fallit. Besöksnäringen runt om
            i Sverige har verkligen slagits för sin yrkeshögskoleutbildning
            för att kunna höja nivån, för att skapa kompetens och för att
            skapa kluster och utveckling.
          </note>
          <note>
            Det går vi tyvärr miste om nu på grund av att regeringens budget
            föll. Då blev det inte fler yrkeshögskoleplatser i Sverige de
            närmaste åren.
          </note>
          <note>
            De satsningar vi hade gjort på Visit Sweden de kommande åren
            – där jämför vi Sverige med andra nordiska länder, som gör mycket
            mer av marknadsföring och destinationsutveckling – för att få
            fler turister och besökare till Sverige var också angelägna reformer
            som hade behövt komma till stånd så att besöksnäringen i vårt
            land får fler kunder.
          </note>
          <note>
            Jag kommer att fortsätta att kämpa för besöksnäringen. Men jag
            är lite besviken på att budgeten inte gick igenom, för vi tappade
            möjligheten både med yrkeshögskolan och med Visit Sweden men också
            en del andra satsningar som kunde ha haft stor betydelse för besöksnäringens
            utveckling framöver.
          </note>
          <note>
            Arbetslöshetsmålet 2020
          </note>
          <note type="speaker">
            Anf. 166 BIRGER LAHTI (V):
          </note>
          <note>
            Herr talman! Jag vill rikta en fråga till närings- och innovationsministern.
            Det gäller givetvis målet om EU:s lägsta arbetslöshet till 2020.
            Jag tycker att det är bra, och jag vill från mitt parti bidra
            med så mycket som möjligt. Jag håller med om ministerns senaste
            uttalande att det var synd att budgeten inte gick igenom så att
            vi hade haft fler verktyg.
          </note>
          <note>
            Anser ministern att vi för att nå målet till 2020 – jag vet att
            det kommer att bli tufft – kan använda våra statliga bolag på
            något sätt? Alla incitamenten ger säkert effekt, men anser ministern
            att vi kan använda våra egna bolag för att nå målet till 2020
            , och i så fall hur?
          </note>
          <note type="speaker">
            Anf. 167 Närings- och innovationsminister MIKAEL DAMBERG (S):
          </note>
          <note>
            Herr talman! Jag tackar Birger Lahti för frågan om de statliga
            bolagen.
          </note>
          <note>
            Det första jag vill säga om de statliga bolagen – vi har diskuterat
            detta förut i den här kammaren – är att de möter en annan och
            tuffare verklighet i dag än för bara fem sex år sedan. Flera av
            de stora statliga bolagen, som tidigare nästan har setts som statliga
            kassakor och som har levererat väldigt mycket pengar till statskassan,
            möter en helt annan verklighet i dag än tidigare.
          </note>
          <note>
            Vattenfall är ett stort bolag där energipriserna har rasat och
            dä r värdet, inte minst efter Nuon skandalen, har minskat mycket.
            Vi har LKAB, som vi har diskuterat tidigare, där i princip halverade
            järnmalmspriser gör att bolagets möjlighet att jobba i dag är
            en helt annan än för bara några år sedan.
          </note>
          <note>
            De statliga bolagen är under tuffare press i dag, men kan de
            spela en roll? Ja, när det gäller samverkan och innovation. Flera
            av de statliga bolagen är stora och ligger i framkant när det
            gäller teknisk utveckling. Jag ser möjligheter för privata och
            statliga bolag att samverka för att utveckla spetskompetens och
            bra konkurrenskraft för Sverige.
          </note>
          <note type="speaker">
            Anf. 168 BIRGER LAHTI (V):
          </note>
          <note>
            Herr talman! Jag tackar ministern för svaret.
          </note>
          <note>
            Jag kan inte släppa detta. Jag ser att vi har potential i några
            näringsgrenar där staten är aktiv ägare: skogen, malmen och vattenkraften.
            Vi står inför utmaningar på många ställen i glesbygden och på
            landsbygden på grund av att vi inte har en marknad som fungerar
            där.
          </note>
          <note>
            Jag vill påstå att det finns exempel där staten kan agera. Tycker
            ministern att det var bra att staten gick in 1976 och gjorde LKAB
            helstatligt? Det är ett exempel.
          </note>
          <note>
            Vilka incitament anser du närmast skulle göra oss mer aktiva,
            Mikael Damberg? I vilken bransch anser du att staten borde bli
            en mer aktiv ägare för att minska arbetslösheten och gynna tillväxten
            så att vi blir ett konkurrenskraftigt land? Ser du några sådana
            signaler?
          </note>
          <note type="speaker">
            Anf. 169 Närings- och innovationsminister MIKAEL DAMBERG (S):
          </note>
          <note>
            Herr talman! Först vill jag säga att om inte staten hade trätt
            in i LKAB 1976 hade nog inte gruvnäringen i största allmänhet
            funnits på det sätt som den finns i Sverige i dag.
          </note>
          <note>
            LKAB är ett av de statliga bo lag som nu är väldigt värdefullt
            för vårt land. De producerar och levererar på en världsmarknad
            men står också inför andra bekymmer nu än tidigare. Jag ser att
            LKAB har en viktig roll i det svenska gruvlandskapet framöver.
          </note>
          <note>
            När det gäller statliga bolag tror jag inte, vilket Birger Lahti
            försöker påvisa, att vi ska hitta nya statliga bolag som kan anställa
            människor. Statliga bolag måste ha ett syfte och en roll, till
            exempel att säkra konkurrensen på marknaden eller att det gäller
            viktiga naturtillgångar eller en del av energisystemet där staten
            har en roll.
          </note>
          <note>
            Jag tror att de stora och kraftfulla statliga bolagen kan spela
            in, inte minst i innovationsstrategin för Sverige, för att skapa
            tillväxt och nya jobb framöver. Men de kommer inte att vara lösningen
            på jobbproblemet i Sverige. Det tror jag inte att man kan säga,
            utan det är privata företag som måste stå för investeringar och
            nyanställningar för att vi ska klara jobbkrisen.
          </note>
          <note type="speaker">
            Anf. 170 ANDRE VICE TALMANNEN:
          </note>
          <note>
            Därmed är dagens frågestund avslutad, och jag vill tacka frågeställarna
            och statsråden för deras medverkan.
          </note>
          <note>
            § 18 (forts. från § 16) Kultur, medier, trossamfund och fritid
            (forts. KrU1)
          </note>
          <note type="speaker">
            Anf. 171 ARON EMILSSON (SD) replik:
          </note>
          <note>
            Herr talman! Niclas Malmberg talade tidigare om falsk marknadsföring
            i en väldigt märklig definition.
          </note>
          <note>
            Miljöpartiet kunde ha röstat på Sverigedemokraternas budgetförslag
            den 3 december. Det innehöll viktiga satsningar på bland annat
            friluftsområdet, för att ta ett exempel som borde ligga Miljöpartiet
            nära.
          </note>
          <note>
            Anser inte Malmberg liksom Magdalena Andersson att det är regeringens
            ansvar att få igenom sin politik i kammaren, eller är det oppositionens?
          </note>
          <note>
            Om vi, då vi sträcker ut en hand och är beredda att förhandla,
            samtala och ganska långtgående kompromissa – till och med i våra
            profilfrågor – för att stödja regeringen och lägga ned våra röster,
            möts av en dörr i ansiktet känns det inte som att Miljöpartiet
            och regeringen är särskilt noga med att få igenom sin politik.
            Men det är upp till Malmberg och hans kolleger att bedöma.
          </note>
          <note>
            Regeringen sviker friluftslivet, skrev Svenskt Friluftsliv i
            oktober i år. Miljöpartiet har inte anslagit några extra medel
            i kulturområdets budget som skulle kunna göra stor skillnad för
            svenskt friluftsliv och de gröna näringarna. Ligger de er inte
            varmt om hjärtat – hur ser ni på det, Niclas Malmberg?
          </note>
          <note type="speaker">
            Anf. 172 NICLAS MALMBERG (MP) replik:
          </note>
          <note>
            Herr talman! Vem försöker du lura, Aron Emilsson?
          </note>
          <note>
            När Sverigedemokraternas budgetförslag föll stod två alternativ
            mot varandra: regeringsförslaget och Alliansens förslag. Alliansens
            förslag hade 366 miljoner kronor lägre anslag till kulturområdet.
            Ni röstade för det lägre alternativet. Ni skar bort 366 miljoner
            kronor från kulturen. Det kan du inte snacka bort, Aron Emilsson.
            Det är den politiken ni har röstat för.
          </note>
          <note>
            Min fråga till dig tidigare var: Hade det inte varit mer klädsamt
            om du i ditt tidigare anförande hade motiverat varför ni röstade
            för en nedskärning av kulturområdet med 366 miljoner? Hade inte
            det varit mer klädsamt än att bedriva någon sorts falsk marknadsföring
            och prata om en politik som faktiskt inte är den ni har röstat
            för?
          </note>
          <note type="speaker">
            Anf. 173 ARON EMILSSON (SD) replik:
          </note>
          <note>
            Herr talman! I alla parlamentariska sammanhang, inte minst i
            Sveriges riksdag, ställs olika budgetförslag mot varandra. Vi
            röstade naturligtvis på vårt eget i första ledet, men när det
            föll stod två förslag mot varandra – det är riktigt.
          </note>
          <note>
            I grunden var de sakpolitiskt relativt likadana och lika dåliga
            på många områden, men jag tror att vi precis som ert parti, Niclas
            Malmberg, gör en helhetsbedömning av de budgetförslag som ligger.
            Eller tar ni bara ställning till ett enda utgiftsområde när ni
            lägger fram en hel budget och röstar i budgetomröstningen?
          </note>
          <note>
            Vi fick göra en helhetsbedömning. Vi sa uttryckligen ett flertal
            gånger att vi är beredda att kompromissa, samtala och diskutera
            med regeringspartierna för att ni skulle kunna få igenom er budget.
            Men om man slänger igen dörren i ansiktet, vad tror du då att
            det finns för förutsättningar, Niclas Malmberg?
          </note>
          <note>
            Jag har fortfarande inte fått något svar på frågan om att regeringen
            svi ­ ker friluftslivet. Frågan handlar om såväl natur och miljö
            som regional ut ­ veckling och är viktig inom våra utgiftsramar.
            Varför har ni inga ambi ­ tioner där?
          </note>
          <note>
            Er ambition på det området är lika dålig som Alliansens. Var
            finns Niclas Malmbergs och Miljöpartiets ambitioner för friluftsområdet
            när Svenskt Friluftsliv med ljus och lykta efterfrågar politisk
            vilja och offentligt stöd för att kunna utveckla sin verksamhet?
            Är svaret att hacka på Sverigedemokraterna? Har ni ingen egen
            politik?
          </note>
          <note type="speaker">
            Anf. 174 NICLAS MALMBERG (MP) replik:
          </note>
          <note>
            Herr talman! Saken är den att jag skulle kunna rikta oerhört
            mycket kritik mot Sverigedemokraternas kulturpolitik. Det är oerhört
            mycket i den kulturpolitik som ni skrev om i er budgetmotion som
            är fullständigt verklighetsfrämmande, Aron Emilsson.
          </note>
          <note>
            Varför ska jag ta upp tid här i kammaren för att kritisera den
            politiken när ni själva har röstat emot den och stött en nedskärning
            av anslaget till kulturområdet med 366 miljoner kronor? Det är
            den omröstningen som jag tycker är intressant att diskutera.
          </note>
          <note>
            Faktum kvarstår: Hur mycket du än säger att ni skulle ha velat
            satsa på kulturpolitiken röstade ni i slutändan för en sänkning,
            Aron Emilsson. Alliansens kulturpolitik stod mot regeringens förslag,
            och ni valde det lägre alternativet.
          </note>
          <note>
            Naturligtvis gör man en helhetsbedömning. I den helhetsbedömning
            ni gjorde valde ni att offra kulturen.
          </note>
          <note>
            De svar jag har krävt av dig är på frågorna : Varför valde ni
            att offra kulturen? Varför tyckte ni att sänkningen av anslaget
            med 366 miljoner kronor var så viktig att ni valde att fälla regeringspropositionen?
          </note>
          <note>
            (Applåder)
          </note>
          <note type="speaker">
            Anf. 175 ROSSANA DINAMARCA (V):
          </note>
          <note>
            Herr talman! Den här hösten har varit mörk på flera sätt. Efter
            åtta år av borgerligt styre är det många som är svältfödda på
            en kulturpolitik värd namnet. Politiken har slitit sönder den
            konstnärliga friheten, med nyttokrav, reglering och villkor som
            det inte går att leva med som konstnär. Dessutom är de högerextrema
            krafterna starkare och hotar den fria kulturen.
          </note>
          <note>
            Konst och kultur ska inte verka efter politikens premisser. De
            ska skapa sina egna riktlinjer.
          </note>
          <note>
            Svensk kulturpolitik har i dag mer drag av att bevara än av att
            spränga gränser, provocera och driva samhället framåt. Möjligheten
            att uppleva och inte minst skapa kultur är begränsad.
          </note>
          <note>
            Vänsterpartiet vill att det ges mer plats inte bara för att uppleva
            kultur utan också för att skapa kultur. Därför var vi mycket stolta
            över den budget som vi var med om att lägga fram tillsammans med
            regeringen. Det handlade om att sänka avgifterna på musik- och
            kulturskolorna. Det handlade om att främja kulturverksamheten
            i miljonprogramsområdena. Det handlade om fri entré till statliga
            museer, att satsa mer på skapande skola och fler platser på folkhögskolorna.
          </note>
          <note>
            Men nu blir det inte så. Det är likadant som för satsningarna
            på att minska inkomstklyftorna mellan män och kvinnor och satsningarna
            på ensamstående, pensionärer, barn, sjuka och arbetslösa. Allt
            det är väck på grund av den högerpolitik som stöds av Sverigedemokraterna,
            som i stället vill fortsätta att ge till dem som redan har och
            fortsätta med den politik som har ökat klyftorna snabbast i OECD-länderna.
          </note>
          <note>
            De senaste dagarna har slakten som den borgerliga Alliansen tillsammans
            med Sverigedemokraterna vill utföra mot kulturtidskrifterna uppmärksammats.
            De avskyr uppenbarligen kulturtidskrifter, inte minst de med samhällsengagemang.
          </note>
          <note>
            Den här delen i budgeten handlar om 15 miljoner kronor som man
            vill skära bort. Men totalt vill man skära ned anslagen till kulturområdet
            med drygt 365 miljoner, som det har sagts här förut. Nu om någonsin
            har det blivit tydligt hur kulturfientliga de borgerliga partierna
            och Sverigedemokraterna är och hur mycket de faktiskt hatar offentligt
            stöd till kulturen.
          </note>
          <note>
            När jag gick på kulturutskottets möte i tisdags trodde jag att
            det kanske fanns en öppning, att de borgerliga partierna skulle
            ompröva sitt beslut. Men svaret vi fick då var: Det kanske kommer
            som en chock för kulturtidskrifterna, men de som slipper höjda
            skatter blir i alla fall glada.
          </note>
          <note>
            Vi vill inte ha sänkta skatter för de redan välbeställda. Vi
            vill ha en levande kultur. Vi vill ha en levande demokrati. Det
            är vad det handlar om.
          </note>
          <note>
            Jag vill med anledning av det fråga er som står bakom betänkandet:
            Vilka av de 91 tidskrifter som i dag har stöd på summor från 25
            000 kronor upp till 725 000 kronor per år vill ni lägga ned?
          </note>
          <note>
            Därmed ställer jag mig bakom det särskilda yttrande som vi har
            i betänkandet.
          </note>
          <note>
            (Applåder)
          </note>
          <note type="speaker">
            Anf. 176 PER BILL (M):
          </note>
          <note>
            Herr talman! Jag ska börja med något som jag aldrig har gjort
            förut. Jag ska yrka på återremiss.
          </note>
          <note>
            Alliansen har lyssnat in de åsikter som har framförts. Vi har
            vridit och vänt på alla stenar. Vi kommer därför att låta utskottet
            behandla ärendet igen, då vi efter en budgetteknisk genomgång
            ser en möjlighet att hitta en lösning som innebär att anslaget
            till kulturtidskrifterna inte kommer att påverkas. Våra ramar
            och vår politik ligger fast. Vi ser en möjlighet till förtydligande
            beträffande anslag 3:1.
          </note>
          <note>
            I enlighet med 11 kap. 5 § riksdagsordningen yrkar jag därför
            på återförvisning av betänkande 2014/15:KrU1.
          </note>
          <note>
            Vi har nu under några timmar vetat om att det ska bli en återremiss
            – alla vi som är med i debatten. Vi sa också att vi för tids vinnande
            ska försöka ta debatten. Nu har mycket av debattiden runnit ut,
            och det innebär att mina alliansvänner har strukit sig, för det
            är av största vikt – för att vi ska kunna bordlägga ärendet –
            att ärendet blir färdigdebatterat före klockan 16, och vi ska
            se till att det blir så.
          </note>
          <note>
            Det innebär att vi kanske återkommer i morgon, inte minst därför
            att jag gärna vill förklara lite grann kring det som vi ska göra
            i utskottet. Det är också, herr talman, bra om ni kan påminna
            om att det är sammanträde i kulturutskottet en kvart efter det
            att voteringen är över.
          </note>
          <note>
            Herr talman! Vi presenterar en stram budget. Det innebär att
            varenda satsning finansieras krona för krona. Vi säger nej till
            stora skattehöjningar i allmänhet och säger nej till ökade skatter
            på unga och deras arbete i synnerhet.
          </note>
          <note>
            De höjda arbetsgivaravgifterna för personer under 26 år kostar
            kultursektorn i dess allra vidaste bemärkelse 2,2 miljarder. Jag
            hörde av Niclas Malmberg att han ser ned på den svenska måltidskulturen,
            att han inte tycker att det är roligt att vi har några av världens
            bästa kockar, några av världens bästa servitörer, några av världens
            bästa sommelierer och så vidare. Jag tycker att det är fantastiskt!
          </note>
          <note>
            För väldigt många är matbordet den viktigaste kulturarenan i
            Sverige. Det är vid matbordet man kan njuta av riktigt god mat.
            Det är också där man kan överföra traditioner från generation
            till generation. Det är där vi sitter uppkopplade med våra paddor
            och våra mobiltelefoner och umgås på det lite nya sättet, där
            man ibland har ansiktet lite lägre än man hade förut.
          </note>
          <note>
            Herr talman! Det är viktigt att komma ihåg att det är arbetslinjen
            och att fler betalar skatt som gör att vi har råd at t satsa på
            kultur, idrott, medier och så vidare i vår anslagsbudget.
          </note>
          <note>
            Regeringens skattehöjningar på drygt 25 miljarder skadar tillväxten
            och är dåligt för kultursektorn. Det finns de som tror att antingen
            sänker man skatter eller höjer anslag. Lena Adelsohn Liljeroth
            lyckades höja kulturbudgeten med 916 miljoner under sin tid trots
            att vi sänkte väldigt många skatter. I Holland skar man ned budgeten
            med 1,8 miljarder under tiden 2011–2013, det vill säga 25 procent
            av budgeten, och dessutom införde man en biljettmoms som ökade
            från 6 till 19 procent.
          </note>
          <note>
            Det går att både sänka skatter och lägga mer pengar på välfärd,
            kultur, idrott och så vidare. Men då måste man få tillväxt. Då
            måste man få fler i arbete.
          </note>
          <note>
            De över 300 000 som kom i arbete under Alliansens år vid makten
            har bidragit med sina skattepengar, så att vi kan både sänka skatterna
            och höja anslagen till kultur och idrott. Politik hänger ihop.
          </note>
          <note>
            Herr talman! Det är inte alla som vet, åtminstone inte än, vad
            utgiftsområde 17 handlar om. Det är ett utgiftsområde på 12,8
            miljarder där kulturen är på ungefär 6,8 miljarder, idrotten 1,7
            miljarder, medierna 91 miljoner, trossamfunden 85 miljoner och
            friluftslivet 28 miljoner. Sedan finns det många konton på andra
            utgiftsområden som hänger samman med vårt fina utgiftsområde,
            men jag ska inte trötta er med dem här.
          </note>
          <note>
            Vi har ont om tid, och jag ska fatta mig kort.
          </note>
          <note>
            Vi har en stram budget, men vi har några satsningar. Det handlar
            om till exempel Myndigheten för tillgängliga medier, det handlar
            om konstnärer och det handlar om, åtminstone om man jämför med
            den rödgröna budgeten, mer pengar till trossamfunden. Det hade
            Kristdemokraterna gått upp och talat länge om ifall vi hade haft
            tid.
          </note>
          <note>
            Vi säger nej till de rödgröna satsningarna. Det är faktiskt så
            att de allra flesta av dem skulle jag ha haft långt ned på min
            prioritering av satsningar med ett enda undantag, och det gäller
            satsningen som kulturministern har varit med och gjort på Skapande
            skola. För detta ska hon ha en eloge. Om jag hade haft 25 miljoner
            mer – eller 35 eller 45 miljoner mer – i min budget hade jag slagits
            för att vi skulle kunna lägga mer pengar på Skapande skola.
          </note>
          <note>
            Herr talman! Min talartid är slut, men jag återkommer kanske
            i någon replik.
          </note>
          <note>
            (Applåder)
          </note>
          <note type="speaker">
            Anf. 177 NICLAS MALMBERG (MP) replik:
          </note>
          <note>
            Herr talman! Jag riktar ett stort tack till dig, Per Bill, för
            att du har lyssnat på kritiken och för att vi får en återremiss
            till kulturutskottet. Det är mycket värdefullt att vi har en sådan
            situation att vi kanske kan rädda kulturtidskrifterna.
          </note>
          <note>
            Den budget som allianspartierna lade fram kanske inte var helt
            genomarbetad i alla delar. När de lade fram den visste de inte
            att det var den budget som riksdagen i slutändan skulle fatta
            beslut om. Då är det mycket fint att vi kan ta den tid som behövs
            för att försöka få en så noggrann beredning som möjligt.
          </note>
          <note>
            Jag hoppas att du håller med mig om att det gick för snabbt i
            kulturutskottet. Ni borde ha tagit er mer tid från början och
            tittat på vilka konsekvenser nedskärningarna för bland annat kulturtidskrifterna
            skulle medföra. Jag hoppas att ni nu tar er den tiden och gör
            en mer noggrann beredning.
          </note>
          <note>
            Jag känner samtidigt stor oro för att denna stora nedskärning
            ska drabba någon annan. Trots allt står ni där med knappa resurser.
            I slutändan måste vi få en situation där vi inte får en sektor
            som drabbas så här mycket.
          </note>
          <note>
            Jag begärde också replik för att du sade en mycket märklig sak
            när du påstod att jag på något sätt skulle se ned på hotell- och
            restaurangbranschen. Vad får du det ifrån? Jag ser på inget sätt
            ned på den branschen. Det är en mycket viktig bransch.
          </note>
          <note>
            Min enda fråga till dig är: På vilket sätt gynnar skatterabatter
            för hotell- och restaurangbranschen kulturtidskrifterna, taltidningarna
            eller scenkonsten? Att en sektor kan dra fördel av er politik
            gynnar inte en annan sektor. Det var den frågan jag ville ha svar
            på och ingenting annat.
          </note>
          <note type="speaker">
            Anf. 178 PER BILL (M) replik:
          </note>
          <note>
            Herr talman! Jag kan hålla min replik mycket kort. Jag försöker
            att vara en pragmatisk politiker, och jag försöker lösa problem.
          </note>
          <note>
            Jag återkommer under morgondagen med hur vår något förändrade
            budget ser ut. Det kommer ni , Niclas Malmberg, att få reda på
            när vi ses en kvart efter att vi har haft votering.
          </note>
          <note>
            Jag är glad att du inte ser ned på den fantastiska utvecklingen
            på restaurangsidan. Men jag tror att vi måste lära oss att det
            är två sektorer som håller på att växa ihop.
          </note>
          <note>
            Jag har gjort en liten sökning på de museer som finns i Stockholmstrakten.
            I stort sett alla har en shop där man kan köpa lite saker. Alla
            har ett kafé, och de allra flesta har en restaurang. Det hänger
            ihop. Det är till och med så att väldigt många vill bli restauratörer
            i ett museum eller i ett galleri därför att det ger så mycket
            mer. Det ger inte bara en matupplevelse, utan det ger en helhetsupplevelse.
          </note>
          <note type="speaker">
            Anf. 179 NICLAS MALMBERG (MP) replik:
          </note>
          <note>
            Många av dessa restauranger drivs på entreprenad. Det är inte
            museerna själva som står för dem, och det är inte kultursektorn
            själv som drar fördel av de skatterabatter som ni ger, Per Bill.
          </note>
          <note>
            Det som både du och Alliansen i övrigt borde ha lärt er av detta
            är att vara mer noggranna och inte ha svepande formuleringar om
            att ni gynnar kultursektorn totalt med era skatter och att ni
            då inte ser att vissa sektorer fortfarande behöver statliga bidrag.
            Jag hoppas att ni har lärt er att ni måste vara mer noggranna
            och att vi nu kan hantera detta på ett bra sätt i kulturutskottet.
          </note>
          <note type="speaker">
            Anf. 180 PER BILL (M) replik:
          </note>
          <note>
            Herr talman! Så är det absolut. Jag kan bara säga att om man
            tar bort hotell, restauranger, konferenser och så vidare har vi
            vandrarhem – som definitivt ligger inom vår sektor – som hade
            åkt på 7 miljoner i skattehöjningar, stugbyar 7 miljoner, campingar
            18 miljoner, förlag 105 miljoner, film, video och tv 57 miljoner,
            sändning av program 19 miljoner och så vidare. En del av regeringens
            drakoniska skattehöjningar gick alltså rakt in i hjärtat på svensk
            kultur.
          </note>
          <note>
            (Applåder)
          </note>
          <note type="speaker">
            Anf. 181 GUNILLA CARLSSON (S) replik:
          </note>
          <note>
            Herr talman! Grattis hela K ulturtidskriftssverige som äntligen
            har fått de borgerliga ledamöterna att lyssna på er! Några sitter
            säkert på läktaren.
          </note>
          <note>
            Det är härligt att de borgerliga ledamöterna till slut har lyssnat.
            Vi har försökt att få er att ändra er. På det sista sammanträdet
            som vi hade i tisdags lyfte jag fram, precis som Rossana Dinamarca
            sa, att ni hade chansen att faktiskt göra denna förändring. Vi
            hade inte behövt stå här och ha ett så pressat tidsschema om vi
            inte hade haft denna situation. Men jag är inte bitter, utan jag
            är glad att ni äntligen har kommit till sans. Men det är klart
            att det är 15 miljoner som ska plockas någon annanstans. Vi får
            se i morgon vilka vi tyvärr får ge besked om att de blir av med
            dessa 15 miljoner. Men för kulturtidskrifterna, för Sverige, för
            demokratin och för yttrandefriheten är jag glad att vi med våra
            gemensamma påtryckningar har fått er att ändra er.
          </note>
          <note>
            Sedan kan man alltid ställa frågan: Hur tänkte ni när ni gjorde
            den här förändringen? Men det kan vi också ta upp i morgon.
          </note>
          <note>
            Jag hade också velat ställa frågan: Vilka är det som nu blir
            av med 15 miljoner? Men jag fick tidigare svaret att ni kommer
            att återkomma med det. Jag ser en risk med det, precis som med
            den här frågan, nämligen att ni nu i eftermiddag kommer med ett
            förslag som ingen får en möjlighet att faktiskt reagera på. Det
            är någon annan grupp som nu inte kommer att få del av läsfrämjande
            eller någonting annat. Det tycker jag är beklagligt. Det visar
            att den borgerliga Alliansens budget inte var genomtänkt. Man
            hade inte ett ordentligt budgetförslag som skulle läggas fram
            här i kammaren.
          </note>
          <note>
            (Applåder)
          </note>
          <note type="speaker">
            Anf. 182 PER BILL (M) replik:
          </note>
          <note>
            Herr talman! Jag ska fatta mig kort, eftersom jag tyckte att
            detta var en ganska snäll replik, möjligen bortsett från det sista.
            Jag kan därför bara säga att jag också är glad att vi nu försöker
            lösa denna situation för kulturtidskrifterna och också för barns
            och ungas läsande. Det fanns på detta konto 3.1 många väldigt
            behjärtansvärda saker. Därför är jag också mycket glad.
          </note>
          <note type="speaker">
            Anf. 183 GUNILLA CARLSSON (S) replik:
          </note>
          <note>
            Herr talman! Jag ska också fatta mig kort. Vi får se om det är
            barn och unga som klarar sig och vilka det är som nu kommer att
            drabbas av detta i stället. Det får vi ta upp i morgondagens debatt.
          </note>
          <note type="speaker">
            Anf. 184 ROSSANA DINAMARCA (V) replik:
          </note>
          <note>
            Herr talman! Egentligen har de båda föregående replikörerna redan
            sagt allt, och Per Bill har också svarat, men bara för att göra
            markeringen: Jag tycker att det är bra att man nu har tänkt om.
            Jag vet inte om det är Kulturtidskriftssverige vi ska tacka eller
            om det möjligen är den förra kulturministern som verkar ha tagit
            de borgerliga i örat rätt ordentligt.
          </note>
          <note>
            Vilket det än är så är det bra. Men precis som de andra som har
            ställt frågan undrar jag över vem det nu är som ska chockas i
            morgon? Vem är det nu som ska få beskedet om 15 miljoner kronor
            mindre?
          </note>
          <note>
            Det är en väldigt liten summa. Precis som Per Bill anförde här
            tidigare har vi 12,8 miljarder i den här budgeten. 15 miljoner
            är då ganska lite.
          </note>
          <note>
            Sedan verkade Per Bill beklaga sig över att man inte hade mer
            pengar att lägga på Skapande skola. Men det handlar återigen om
            prioriteringar. Per Bill tycker att det är roligare att glädja
            de redan välbeställda med lägre skatter än att se till att vi
            har ett bra kulturliv som också driver demokratin framåt.
          </note>
          <note type="speaker">
            Anf. 185 PER BILL (M) replik:
          </note>
          <note>
            Herr talman! Jag kan hålla mig kort även här. De handlar om unga
            som får sitt första jobb och kan få en lön som de kan leva på.
            Att man har gjort en skattereduktion har skapat många jobb, och
            det är verkligen inte jobb som går till de välbeställda. Jag skulle
            säga att väldigt många av dem som får sitt första jobb och som
            får den här subventionen tillhör decil 1 eller 2, vilket är politikerspråk
            och innebär att det är de 10 eller 20 procent som har de lägsta
            inkomsterna i samhället.
          </note>
          <note type="speaker">
            Anf. 186 ROSSANA DINAMARCA (V) replik:
          </note>
          <note>
            Herr talman! Per Bill börjar prata om andra saker. Ska vi börja
            prata om vilka som har gynnats och inte gynnats vet också Per
            Bill att OECD i sin rapport pekar på att det är just i Sverige
            som klyftorna har ökat som snabbast under de senaste åren på grund
            av till exempel jobbskatteavdraget som har gjort den fattigaste
            decilen ännu fattigare och den rikaste decilen ännu rikare. Det
            är resultatet av borgerlig politik.
          </note>
          <note type="speaker">
            Anf. 187 PER BILL (M) replik:
          </note>
          <note>
            Herr talman! Det är en trend som började långt tidigare. Vi är
            fortfarande ett av världens mest jämlika länder, och det är jag
            stolt över.
          </note>
          <note type="speaker">
            Anf. 188 Kultur- och demokratiminister ALICE BAH KUHNKE (MP):
          </note>
          <note>
            Herr talman! Det har varit vindstilla i kulturpolitiken under
            åtta år. Alliansens kulturbåt har legat stilla, fast förankrad
            i botten med arbetslinjens ankare.
          </note>
          <note>
            Efter valet sjösatte vi rödgröna en helt annan båt, en större
            båt där fler människor får plats. Det är e n båt med syftet att
            alla barn, oavsett om deras föräldrar har pengar över i slutet
            av månaden eller inte, ska få chansen att pröva sina vingar på
            en scen, starta ett band eller måla sin första tavla. De viktiga
            kultur- och musikskolorna skulle utvecklas med sänkta avgifter
            och mer pengar till sin verksamhet.
          </note>
          <note>
            Den rödgröna båten är också en båt som lägger till där kulturen
            inte är en lika självklar del av vardagen, till exempel i miljonprogramsområdena.
            De som bor där skulle få möjlighet att utifrån sina egna idéer
            och behov, inte andras, låta kulturen bli en självklar del och
            också lyfta bostadsområdena.
          </note>
          <note>
            Vi har också valt att satsa på biblioteken. De skulle få den
            vind i seglen som biblioteken och vi alla behöver.
          </note>
          <note>
            Den rödgröna kulturpolitiken är en prioriterad satsning på kulturarbetarna.
            För oss i den rödgröna regeringen är kulturen något för de många,
            inte för de få. Fler skapar mer, är vår enkla och tydliga utgångspunkt.
          </note>
          <note>
            Kultur är något av det viktigaste vi har. Genom skapande verksamheter
            utvecklar vi vårt sätt att tänka, lära, känna och uppfatta oss
            själva och vår omvärld. När vi människor skapar något bearbetar
            vi också intryck och utvecklar kreativitet, nyfikenhet och förmåga
            till nytänkande. Konst och kultur fungerar hela tiden som mötesplatser
            som spänner över nationsgränser, samhällsåskådningar och generationer.
          </note>
          <note>
            Relationer skapas. Samtal uppstår. På det viset kan vi öva tillit
            till andra människor och förstå andra människors verkligheter.
            Mer kultur till fler för människor samman, för Sverige samman.
          </note>
          <note>
            Detta, ett Sverige för mer kultur, har vi i regeringen valt att
            prioritera, för det är vad politik handlar om – prioriteringar.
            I vår budget prioriterade vi kulturen. Vi prioriterade mer kultur
            för fler. Vi prioriterade mångfald. Vi prioriterade yttrandefrihet.
          </note>
          <note>
            Alliansen och Sverigedemokraterna har i stället prioriterat skattesänkningar
            för de redan rika.
          </note>
          <note>
            Alliansen och Sverigedemokraterna tvingas nu efter massiva påtryckningar
            till eftertanke när det gäller kulturtidskrifterna. Men ni tänker
            ju inte om för att ni har valt att förändra det som utgör grunden
            för er kulturpolitik. Ni kommer ju inte att vilja satsa mer på
            kulturen. Det ni kommer att göra är att ta från några andra. Er
            ideologi är precis densamma.
          </note>
          <note>
            Vilka är det nu som ska drabbas i stället för kulturtidskrifterna?
            Några som inte har lika starka och tydliga röster? Är det barnen?
            Är det kulturarbetarna i stort? Är det biblioteken?
          </note>
          <note>
            Gunilla Carlsson sa att det som nu har hänt med återremitteringen
            visar på att Alliansens och Sverigedemokraternas kulturbudget
            inte var genomtänkt. Jag vill lägga till att det som nu blir mest
            tydligt är att kultur inte är viktigt för Alliansen och Sverigedemokraterna.
          </note>
          <note>
            (Applåder)
          </note>
          <note type="speaker">
            Anf. 189 PER BILL (M) replik:
          </note>
          <note>
            Herr talman! Jag ska försöka hålla mig kort.
          </note>
          <note>
            Jag tycker ändå att det är lite tokigt att säga att det har varit
            total stiltje och att ingenting har hänt. Skapande skola har grundats,
            kommit igång och utvecklats. Det är bra att det får fortsätta.
          </note>
          <note>
            Vi har i dag en kulturbudget som är 916 miljoner större än vad
            den var när Lena Adelsohn Liljeroth tog över, och vi har till
            exempel lagt fram den första kulturpropositionen på 35 år – Tid
            för kultur . Mellan 1974 och 2009 hände alltså ingenting, och
            sedan kom kulturpropositionen.
          </note>
          <note>
            Jag har lite svårt att förstå framför allt prioriteringarna.
            Om jag hade haft 300 miljoner mer till kultursatsningar på olika
            konton hade mina satsningar sett helt annorlunda ut. Att ha fri
            entré för alla in genom den första dörren, oavsett om man är en
            tysk turist eller varifrån man nu kommer, har jag inte riktigt
            förstått idén med, eftersom det riskerar att gå ut över barn och
            unga. I dag går barn och unga går gratis på alla dessa elva museer,
            och man går också gratis in på till exempel en Picassoutställning
            eller någonting sådant.
          </note>
          <note>
            Jag hörde i medierna när finansministern fick frågan om den här
            underfinansierade reformen inte riskerar att barnen och de unga
            ibland inte skulle få gå in på Picassoutställningar och annat.
            Det blev ett väldigt hummande svar på detta.
          </note>
          <note>
            Ska man då stänga ute barn och unga från specialutställningar
            som kanske skulle väcka deras känsla för kultur?
          </note>
          <note type="speaker">
            Anf. 190 Kultur- och demokratiminister ALICE BAH KUHNKE (MP)
            replik:
          </note>
          <note>
            Herr talman! Skapande skola i all ära, men Skapande skola var
            inte tillräckligt som det var. Det var därför vi gjorde prioriteringen
            att utveckla konceptet Skapande skola, som framför allt har fungerat
            som en kanal för att transferera medel för mer kultur i skolan.
            Det var inte tillräckligt, och därför gjorde vi den satsningen.
          </note>
          <note>
            När du talar om museerna, Per Bill, ser du dem som någon sorts
            dagis där man kan släppa in sina barn? Vi måste öppna upp museerna
            också för de vuxna, för hela befolkningen, för tyska turister
            eller vilka turister som helst.
          </note>
          <note>
            Det måste vara svårt att vara kulturpolitisk talesman för Moderaterna
            och Alliansen när du hela tiden behöver bekräfta att skattesänkningar
            är vägen framåt även för kulturen. Sverige polariseras. Befolkningen
            delas upp. Just nu kan vi i gruppen unga se att skillnaderna mellan
            vilket liv de lever, vil ken information de tar till sig och vad
            de har för värderingar aldrig varit större. Sverige behöver mer
            kultur, inte mindre.
          </note>
          <note>
            Jag vet inte om du vill att vi ska tycka synd om dig, Per Bill,
            när du hela tiden använder uttryck som ”om jag hade haft ännu
            mer pengar”. Det är fråga om prioriteringar. Antingen är kultur
            viktigt eller så är det inte viktigt. För oss rödgröna är kulturen
            viktig, det viktigaste. Därför prioriterar vi kulturen.
          </note>
          <note>
            (Applåder)
          </note>
          <note type="speaker">
            Anf. 191 PER BILL (M) replik:
          </note>
          <note>
            Herr talman! Den här gången ska jag försöka hålla mig kort. Ku
            lturministern har alldeles rätt; kultur är jätteviktigt. Tillsammans
            med högre utbildning och forskning tillhör kulturen de allra viktigaste
            satsningar vi kan göra om vi vill skapa ett samhälle som får människor
            att väx a, som får människor att trivas och som får människor
            att bli kreativa. Då ska vi naturligtvis börja så tidigt som möjligt
            och se till att alla barn och unga får många möten med kulture
            n och många möten med olika delar av kulturen, oavsett om det
            är hiphopdans på Fryshuset, klubbkultur på Södra Teatern eller
            en föreställning på Operan.
          </note>
          <note>
            Alla sorters kultur är viktigt. Därför blir jag lite oroad. Vi
            har tittat på vad det skulle kosta att finansiera en full satsning
            så att alla får gå in gratis på museerna. Den siffra vi haft har
            legat i närheten av 300 miljoner. Är det en felaktig siffra som
            departementet haft tidigare eller har det plötsligt blivit mycket
            billigare? Det är min fråga.
          </note>
          <note type="speaker">
            Anf. 192 Kultur- och demokratiminister ALICE BAH KUHNKE (MP)
            replik:
          </note>
          <note>
            Herr talman! Den ska du få svar på, Per Bill. Jag vet inte om
            du inte hört eller om jag varit otydlig tidigare, men den siffran
            stämmer inte. Ja, den är felaktig. Det kostar 80 miljoner, punkt
            slut. Vi har räknat in allt, vilket vi också har kommunicerat,
            som ska ingå i fri-entré-reformen, och den kostar 80 miljoner,
            inget annat.
          </note>
          <note>
            Du inledde med att säga hur viktig kulturen är för våra barn,
            för unga, för alla i samhället, och att det är det viktigaste
            vid sidan av forskningen. Men så satsa på det då! Varför prioriterar
            Alliansen och Moderaterna, tillsammans med Sverigedemokraterna,
            att sänka skatterna för de rika? Inom vårt område, kulturområdet,
            blir det tydligt vad som är viktigt på riktigt. Ni vill att kulturen
            ska vara ett söndagsnöje för dem som har råd. Ni vill inte att
            kulturen ska vara tillgänglig för al la. Varför kan ni inte säga
            det och vara tydlig a med det, i stället för att förespegla att
            ni tycker att kultur är viktigt? Ni bara pratar.
          </note>
          <note type="speaker">
            Anf. 193 ARON EMILSSON (SD) replik:
          </note>
          <note>
            Herr talman! Det var många anklagelser och märkliga slutsatser
            om Sverigedemokraterna. Vi kunde höra att Sverigedemokraternas
            budget kommer höginkomsttagarna till del, att vi prioriterar skattesänkningar
            och att vi bara gynnar de rika. Det har gjorts uträkningar om
            det, och det är tydligt att våra budgetförslag kommer låg- och
            medelinkomsttagare, inte minst kvinnor, mest till del. Det är
            de som gynnas av våra budgetförslag.
          </note>
          <note>
            Vi har tidigare kunnat samverka med de rödgröna, till exempel
            när det handlade om att förhindra höjd brytpunkt i statlig inkomstskatt
            och andra reformer som ensidigt skulle ha gynnat höginkomsttagare.
          </note>
          <note>
            Nej, Sverigedemokraterna saknar inte visioner på kulturområdet,
            snarare tvärtom. Du har själv sett vårt budgetförslag, Alice Bah
            Kuhnke. Du har lyssnat på debatten. Det är tydligt att vi har
            visioner och målsättningar som på många områden är högre än regeringens,
            så också på kulturområdet.
          </note>
          <note>
            Låt mig komma med en sakupplysning. Det var inte så att Sverigedemokraterna
            och Alliansen hade samma budgetförslag inledningsvis. Att det
            vid en helhetsbedömning blev Alliansens budgetförslag som vann
            vårt gehör är inte detsamma. Jag kan snarare tycka att regeringen
            sviker kulturområdet. Du säger att kultur ska vara tillgängligt
            för alla. Ja, i Storstockholm , verkar det som.
          </note>
          <note>
            Var är visionerna, anslagen och den politiska viljan när det
            gäller fri ­ luftslivet och när det gäller idrottslivet, som nu
            tvingas prioritera mellan barn- och ungdomsverksamhet och elitidrottssatsningar?
            Var finns de vi ­ sionerna? Var finns visionerna och anslagen
            för Riksantikvarieämbetet och kulturmiljövården, som ser ett ökat
            behov men får mindre anslag?
          </note>
          <note type="speaker">
            Anf. 194 Kultur- och demokratiminister ALICE BAH KUHNKE (MP)
            replik:
          </note>
          <note>
            Herr talman! Aron Emilsson, Sverigedemokraterna, jag har svårt
            att lyssna och verkligen höra vad det är du säger, för jag kan
            inte ta det på riktigt allvar när du representerar ett part i
            som går emot sin egen politik – den som ni gick till val på. Du
            försöker ursäkta dig med att Sverigedemokraterna inte röstade
            för Alliansens politik och försöker hitta abrovinker till det
            som ni faktiskt har gjort i den här kammaren. Ni röstade mot er
            egen politik.
          </note>
          <note>
            Inte heller det du säger nu kan jag ta på allvar. Är det satsningar
            som ni vill göra eller är det bara prat? Du räknar upp en massa
            saker som ni vill satsa på, än det ena, än det andra, och säger
            att ni vill satsa ännu mer pengar. Men vad finns det för sanning
            i det? Nästa dag kommer du att gå emot din egen politik. Det är
            bara tomma ord.
          </note>
          <note>
            (Applåder)
          </note>
          <note type="speaker">
            Anf. 195 ARON EMILSSON (SD) replik:
          </note>
          <note>
            Herr talman! Låt mig upprepa det jag sade tidigare. I parlamentariska
            församlingar, inte minst i Sveriges riksdag, läggs ett flertal
            budgetmotio ­ ner fram. Vi röstade för vårt budgetförslag i första
            hand. Det hade de röd ­ gröna och Alliansen naturligtvis också
            kunnat göra om de ville ha de ökade anslagen till de satsningar
            och reformer som vi presenterade på det här utgiftsområdet. Det
            valde man att inte göra. Då står två förslag mot var ­ andra,
            och vid en helhetsbedömning vann Alliansens förslag gehör. Vi
            ansåg den åtminstone kunna vara finansierad, och den hade vid
            en helhets ­ bedömning täckning.
          </note>
          <note>
            Det är inte trovärdigt att som kulturminister stå och tala om
            a tt kulturen är viktig, relevant och central för alla i hela
            landet om det samtidigt är så som vi under sommaren och hösten
            hört att det är. Vi ser att behoven på kulturmiljöområdet ökar
            i hela landet, vi ser att Riksantikvarieämbetet inte kan fullgöra
            alla sina uppdrag på grund av att de inte får ökade anslag och
            vi ser att friluftslivet skriker efter mer resurser för att kunna
            utveckla sin verksamhet för barn och unga, det som kulturministern
            anser vara viktigt. Och vi ser att idrottslivet behöver prioritera
            mellan barn- och ungdomsverksamhet och exempelvis elitidrottssatsningar.
          </note>
          <note>
            Vad har ni för visioner kring detta? Vilka är era egna förslag
            för det? Det framgår inte.
          </note>
          <note type="speaker">
            Anf. 196 Kultur- och demokratiminister ALICE BAH KUHNKE (MP)
            replik:
          </note>
          <note>
            Herr talman! Aron Emilsson, Sverigedemokraterna! Ledamöter i
            Sveriges riksdag! Sverige behöver mer kultur. Därför prioriterade
            den rödgröna regeringen att satsa på kulturen. 365 miljoner kronor
            har nu dragits bort från kulturen. Sverige är ett splittrat land.
            Människor i vårt land dras isär. Sverige behöver mer kultur.
          </note>
          <note>
            Jag är oerhört ledsen och också arg för att det nu inte blir
            så. Det ska bli mycket intressant att se vad Alliansen och Sverigedemokraterna
            i kulturutskottet har för överraskning till oss i morgon och vilken
            grupp det är som nu kommer att drabbas. Jag är mycket orolig för
            framtiden. Vi lever i en tid när Sverige behöver mer kultur, inte
            att vi återigen går in i ett kulturellt mörker.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 21.)
          </note>
          <note>
            § 19 Allmän miljö- och naturvård
          </note>
          <note>
            Miljö- och jordbruksutskottets betänkande 2014/15:MJU1
          </note>
          <note>
            Utgiftsområde 20 Allmän miljö- och naturvård (prop. 2014/15:1
            delvis)
          </note>
          <note>
            föredrogs.
          </note>
          <note type="speaker">
            Anf. 197 MATILDA ERNKRANS (S):
          </note>
          <note>
            Herr talman! För bara någon månad sen uttryckte jag i denna kammare
            att Moderaterna och den tidigare borgerliga regeringen tillsammans
            visade alltför låga ambitioner i miljö- och klimatfrågan, lokalt,
            nationellt och internationellt. Jag sa att det var uppenbart efter
            att ha sett de borgerliga partiernas skuggbudget. Ambitionerna
            hos Alliansen tillsammans var inte tillräckligt höga. Att spara
            1,5 miljard på miljöbudgeten kändes både verklighetsfrånvänt och
            omodernt.
          </note>
          <note>
            Då, för någon månad sedan, kände jag ändå en förtröstan i att
            väljarna efter åtta år av borgerlig allianspolitik tydligt hade
            valt bort den för de kommande fyra åren. Jag hoppades då att den
            tid skulle vara förbi när man satte skattesänkningar före jobben,
            satte skattesänkningar före att bygga välfärden starkare och satte
            skattesänkningar före att motverka det största hotet mot mänskligheten
            genom tiderna: miljö- och klimatutmaningen.
          </note>
          <note>
            Det var innan den borgerliga alliansbudgeten hade röstats igenom
            i denna kammare med förhandsaviserat stöd från Sverigedemokraterna.
          </note>
          <note>
            Nu står vi här med det faktum att den miljöpolitik som väljarna
            röstade bort så sent som i september är den politik som kommer
            att få råda. Det är vad som händer, och det är illa.
          </note>
          <note>
            Det blir inga ökade ambitioner på klimatområdet i form av lokala
            klimatinvesteringsprogram. Det blir inga mer pengar till klimatanpassning
            eller till förstärkningar av möjligheterna att sanera förorenad
            mark. Det blir ingen satsning på stärkt biologisk mångfald eller
            på havsmiljön för att säkra våra ekosystem för framtiden. Det
            blir inga höjda ambitioner, punkt.
          </note>
          <note>
            Herr talman! Ändå ser det just nu rätt bra ut i folkopinionen.
            Det är uppenbart att väljarnas förtroende har stärkts för en socialdemokrati
            som anstränger sig för att skapa det bästa för Sverige. Väljarna
            synes uppskatta att Stefan Löfven i mer än ett års tid, gång på
            gång, har bjudit in till samtal och samarbete över blockgränserna
            för Sveriges bästa och att han tillsammans med Miljöpartiet har
            ansträngt sig för att försöka lösa ett svårt parlamentariskt läge.
          </note>
          <note>
            Det verkar dock ha straffat sig för de borgerliga partierna i
            Alliansen att vägra samverka. Kanske håller den delen av klokskap
            i folkopinionen i sig så att vi åter kan få göra verklighet av
            en politik som bekämpar arbetslöshet, som höjer kunskapsresultaten
            i skolan och som stoppar miljöförstöringen – i samverkan med fler
            partier.
          </note>
          <note>
            Sverige och världen hade behövt en framåtsyftade miljöpolitik
            och ett mod att satsa på en framtid för arbete och utveckling
            och för en välfärd kombinerad med gröna investeringar som bär
            hållbarhet. Sverige och världen hade behövt en aktiv och progressiv
            klimat- och miljöpolitik baserad på breda majoriteter och långsiktighet.
          </note>
          <note>
            Herr talman! Att Sverigedemokraterna uppenbart valt de borgerliga
            partierna i Alliansen står utom allt tvivel. Men jag hoppas verkligen
            att det inte betyder att alla de borgerliga partierna väljer Sverigedemokraterna.
          </note>
          <note>
            Jag är övertygad om att det måste finnas flera goda krafter på
            de borgerligas kant som väljer öppenhet, frihandel, rättvisa,
            solidaritet, jobb, utbildning och ökade miljö- och klimatambitioner
            framför Sverigedemokraternas intolerans.
          </note>
          <note>
            Det kom inte som någon direkt överraskning att Sverigedemokraterna
            valde högerhörnet. Men jag är ändå lite fascinerad över hur lätt
            det var att aktivt stödja den borgerliga alliansen. Sverigedemokraterna
            valde faktiskt en budget som ger mindre till kvinnor, mindre till
            familjer med små inkomster och mindre till landsbygden – men precis
            samma till migration.
          </note>
          <note>
            Det toppas med ett stöd till statsministerkandidaten Anna Kinberg-Batra
            som är en kvinna med god koll på Stockholms innerstad, där hon
            levt hela sitt liv, men som vi kan ana har lite mindre känsla
            för landsbygden.
          </note>
          <note>
            Sverigedemokraterna valde som sagt den borgerliga alliansen.
            Men jag lever på hoppet om att de borgerliga partierna inte väljer
            Sverigedemokraterna utan ett mer progressivt framåtsyftande arbete
            för ett bättre Sverige. Ni vet var vi finns.
          </note>
          <note>
            Herr talman! Verkligheten är just nu allt annat än munter. Om
            jordens temperatur fortsätter att stiga i den takt som forskarna
            ser kommer det att få allvarliga konsekvenser för allt liv på
            jorden, även vårt.
          </note>
          <note>
            I detta läge tar de borgerliga partierna i Alliansen bort en
            femtedel av miljöbudgeten. Man gör en minskning av regeringens
            förslag med 22 procent. Det är pengar som Miljösverige kunde ha
            fått.
          </note>
          <note>
            Regeringen – Socialdemokraterna och Miljöpartiet – i samverkan
            med Vänsterpartiet ville med förslagen i budgetpropositionen på
            riktigt höja anslag och ambitioner på nationell och global nivå
            för att ta ledningen i miljöarbetet. Regeringen vill att Sverige
            ska gå före och visa vad som är möjligt och aktivt lägga förslag
            som gör att det möjliga också blir verklighet.
          </note>
          <note>
            Regeringens klimat- och miljösatsningar i budgetpropositionen
            för 2015 var satsningar som länge har efterfrågats på såväl nationell
            som regional nivå. Vi talar om satsningar på 1 ½ miljard bara
            på miljöbudgeten. Totalt läggs i regeringens budgetförslag över
            4 miljarder av reformutrymmet på klimat och miljö. Därtill förstärks
            miljöskatternas styrande effekt med uppemot 3 miljarder.
          </note>
          <note>
            Det är möjligt att forma ett Sverige där människor sätts före
            skattesänkningar. Det går att tillförsäkra ett starkt, nytt och
            stort engagemang för ett ambitiöst klimatarbete, för en stärkt
            biologisk mångfald, för havsmiljö och för giftfri miljö och för
            att bygga välfärd i en hållbar värld. Det är de nya jobben som
            kan och ska växa fram i och omkring miljöarbetet.
          </note>
          <note>
            Sverige ska konkurrera med kunskap, gröna innovationer och med
            den styrka som ett samhälle som håller ihop har. Vi ska gå före
            och visa att vi fortfarande kan vara ett föregångsland internationellt.
          </note>
          <note>
            Detta och mer därtill är det som vi tar med oss in i en ny valrörelse.
            Nu satsar vi allt på något bättre efter extravalet den 22 mars.
          </note>
          <note>
            Avslutningsvis, herr talman, vill jag hänvisa till det särskilda
            yttrande som Socialdemokraterna, Miljöpartiet och Vänsterpartiet
            avgivit gällande vårt förslag till miljöbudget och därtill yrka
            bifall till utskottets förslag i betänkandet i den del som hanterar
            förslaget från regeringen att annullera överskottet av utsläppsrätter
            från Kyotoprotokollets första åtagandeperiod. Det är det bästa
            sättet att garantera att gjorda utsläppsminskningar faktiskt blir
            bestående.
          </note>
          <note>
            Sverige sänder med detta en tydlig signal om politiskt ansvar
            i klimatpolitiken. Det är bra att en bred majoritet av riksdagens
            partier nu är överens om att annullera överskottet av utsläppsrätter.
            Det ger hopp för framtiden.
          </note>
          <note>
            (Applåder)
          </note>
          <note>
            (forts. § 22)
          </note>
          <note>
            Ajournering
          </note>
          <note>
            Kammaren beslutade kl. 15.57 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            § 20 Beslut om ärende som slutdebatterats den 17 december
          </note>
          <note>
            JuU1 Utgiftsområde 4 Rättsväsendet
          </note>
          <note>
            Punkt 3 (Antagningen till polisutbildningen)
          </note>
          <note>
            1. utskottet
          </note>
          <note>
            2. res. 1 (SD)
          </note>
          <note>
            Votering:
          </note>
          <note>
            265 för utskottet
          </note>
          <note>
            48 för res. 1
          </note>
          <note>
            36 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 02 S, 75 M, 22 MP, 20 C, 17 V, 17 FP, 12 KD
          </note>
          <note>
            För res. 1: 48 SD
          </note>
          <note>
            Frånvarande: 11 S, 9 M, 1 SD, 3 MP, 2 C, 4 V, 2 FP, 4 KD
          </note>
          <note>
            Punkt 15 (Egen brottskod för hatbrott)
          </note>
          <note>
            1. utskottet
          </note>
          <note>
            2. res. 4 (V)
          </note>
          <note>
            Votering:
          </note>
          <note>
            296 för utskottet
          </note>
          <note>
            17 för res. 4
          </note>
          <note>
            1 avstod
          </note>
          <note>
            35 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 10 2 S, 75 M, 48 SD, 23 MP, 20 C, 16 FP, 12 KD
          </note>
          <note>
            För res. 4: 17 V
          </note>
          <note>
            Avstod: 1 S
          </note>
          <note>
            Frånvarande: 10 S, 9 M, 1 SD, 2 MP, 2 C, 4 V, 3 FP, 4 KD
          </note>
          <note>
            Lawen Redar (S) anmälde att ho n avsett att rösta ja men marke
            rats ha avstått från att rösta.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 21 Beslut om ärenden som slutdebatterats vid dagens sammanträde
          </note>
          <note>
            FiU2 Utgiftsområde 2 Samhällsekonomi och finansförvaltning
          </note>
          <note>
            Kammaren biföll utskottets förslag.
          </note>
          <note>
            FiU3 Utgiftsområde 25 Allmänna bidrag till kommuner
          </note>
          <note>
            Kammaren biföll utskottets förslag.
          </note>
          <note>
            FiU4 Utgiftsområde 26 Statsskuldsräntor m.m.
          </note>
          <note>
            Kammaren biföll utskottets förslag.
          </note>
          <note>
            FiU5 Utgiftsområde 27 Avgiften till Europeiska unionen
          </note>
          <note>
            Kammaren biföll utskottets förslag.
          </note>
          <note>
            TU1 Utgiftsområde 22 Kommunikationer
          </note>
          <note>
            Punkt 3 (Förbifart Stockholm)
          </note>
          <note>
            1. utskottet
          </note>
          <note>
            2. res. 1 (S, MP, V)
          </note>
          <note>
            Votering:
          </note>
          <note>
            174 för utskottet
          </note>
          <note>
            36 för res. 1
          </note>
          <note>
            104 avstod
          </note>
          <note>
            35 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 75 M, 48 SD, 2 MP, 20 C, 17 F P, 12 KD
          </note>
          <note>
            För res. 1: 19 MP, 17 V
          </note>
          <note>
            Avstod: 103 S, 1 MP
          </note>
          <note>
            Frånvarande: 10 S, 9 M, 1 SD, 3 MP, 2 C, 4 V, 2 FP, 4 KD
          </note>
          <note>
            Annika Hirvonen (MP) anmälde att hon avsett att rösta nej men
            markerats ha avstått från att rösta.
          </note>
          <note>
            Jan Lindholm (MP) anmälde att han avsett att rösta nej men markerats
            ha röstat ja.
          </note>
          <note>
            Pernilla Stålhammar (MP) anmälde att hon avsett att rösta nej
            men markerats som frånvarande.
          </note>
          <note>
            Punkt 5 (Myndighetsstruktur inom trafikområdet)
          </note>
          <note>
            1. utskottet
          </note>
          <note>
            2. res. 3 (SD)
          </note>
          <note>
            Votering:
          </note>
          <note>
            267 för utskottet
          </note>
          <note>
            47 för res. 3
          </note>
          <note>
            35 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 02 S, 75 M, 1 SD, 23 MP, 20 C, 17 V, 17 FP,
            12 KD
          </note>
          <note>
            För res. 3: 47 SD
          </note>
          <note>
            Frånvarande: 11 S, 9 M, 1 SD, 2 MP, 2 C, 4 V, 2 FP, 4 KD
          </note>
          <note>
            Johan Büser (S) anmälde att han avsett att rösta ja men markerats
            som frånvarande.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            KrU1 Utgiftsområde 17 Kultur, medier, trossamfund och fritid
          </note>
          <note>
            Återförvisningsyrkande (M)
          </note>
          <note>
            Proposition ställdes först beträffande det under överläggningen
            framställda yrkandet om återförvisning av ärendet till kulturutskottet
            för ytterligare beredning.
          </note>
          <note>
            För bifall krävdes att minst en tredjedel av de röstande röstade
            ja till yrkandet.
          </note>
          <note>
            Votering:
          </note>
          <note>
            284 för bifall
          </note>
          <note>
            22 för avslag
          </note>
          <note>
            5 avstod
          </note>
          <note>
            38 frånvarande
          </note>
          <note>
            Talmannen konstaterade att minst en tredjedel av de röstande
            hade röstat ja till återförvisningsyrkandet.
          </note>
          <note>
            Kammaren hade således bifallit återförvisning av ärendet till
            kulturutskottet för ytterligare beredning.
          </note>
          <note>
            Partivis fördelning av rösterna:
          </note>
          <note>
            För bifall: 10 3 S, 75 M, 18 SD, 23 MP, 20 C, 16 V, 17 FP, 12
            KD
          </note>
          <note>
            För avslag: 22 SD
          </note>
          <note>
            Avstod: 5 SD
          </note>
          <note>
            Frånvarande: 10 S, 9 M, 4 SD, 2 MP, 2 C, 5 V, 2 FP, 4 KD
          </note>
          <note>
            Kallelse till sammanträde
          </note>
          <note>
            Talmannen kallade på uppdrag av kulturutskottets ordförande kulturutskottet
            till sammanträde 15 minuter efter voteringens slut.
          </note>
          <note>
            § 22 (forts. från § 19) Allmän miljö- och naturvård (forts. MJU1)
          </note>
          <note type="speaker">
            Anf. 198 JOHAN HULTBERG (M):
          </note>
          <note>
            Herr talman! Vi bor i ett fantastiskt land – ett land med en
            fantastisk natur. För såväl vår egen som för kommande generationers
            skull måste vi vara oerhört rädda om den. Under Alliansens åtta
            år i regeringsställning fördes en samhällsekonomiskt effektiv
            miljö- och klimatpolitik. Det var en politik som gav goda resultat
            i naturen utan att kosta skattebetalarna skjortan. Exempelvis
            närapå fördubblades utsläppsminskningstakten. Sveriges framgångsrika
            klimatarbete lyfts ofta och av många internationella organisationer
            fram som ett gott exempel – detta inte minst eftersom Sverige
            har lyckats förena en stark ekonomisk utveckling med just minskande
            utsläpp.
          </note>
          <note>
            Att Sverige är ett gott exempel inom klimatpolitiken bekräftades
            nyligen av Germanwatch som i sin årliga rankning, Climate Change
            Performance, placerade Sverige, näst efter Danmark, i topp av
            världens länder. OECD, som har granskat Sveriges miljö- och klimatpolitik
            under perioden 2004–2014 ger oss också mycket beröm, och det på
            en lång rad områden. OECD lyfter bland annat fram det faktum att
            den svenska ekonomin är en av den industrialiserade världens absolut
            minst koldioxidintensiva. Det innebär alltså att vi har väldigt
            låga utsläpp i relation till vår bnp, och det trots att vi i Sverige
            har en stor och omfattande energikrävande basindustri.
          </note>
          <note>
            Herr talman! OECD lyfter också fram det faktum att vi i Sverige
            har ett lägre kväveöverskott per hektar jordbruksmark jämfört
            med andra länder kring Östersjön. Blickar man tillbaka ser man
            också att det svenska jordbrukets målmedvetna arbete inom bland
            annat projektet Greppa näringen har varit oerhört framgångsrikt.
            Sedan 1995 har kväveöverskottet minskat med 40 procent, och de
            svenska jordbrukarna fortsätter enträget att sträva efter att
            minska näringsläckaget. Detta gör man bland annat genom att implementera
            ny, modern teknik och genom att vidta fysiska åtgärder i form
            av att anlägga skyddszoner, våtmarker och mycket annat.
          </note>
          <note>
            Alliansens satsning på lokala vattenvårdsprojekt, så kallade
            LOVA-projekt, har också varit framgångsrik och uppskattad. Det
            visar bland annat utskottets egen utvärderingsrapport som redovisas
            i det betänkande som vi nu debatterar.
          </note>
          <note>
            Det svenska jordbruket ligger alltså i framkant när det gäller
            att minska växtnäringsförlusterna. Ur miljösynpunkt är det därför
            viktigt att värna det svenska jordbruket. Ur miljösynpunkt är
            därför S, MP:s och V:s förslag om en återinförd straffskatt på
            det svenska jordbruket i form av en handelsgödselskatt kontraproduktiv.
            Skatten riskerar att slå ut svenskt miljösmart jordbruk och därmed
            bara flytta utsläpp och miljöbelastningen till andra länder. Är
            målsättningen för de rödgröna partiernas politik att straffa ut
            Östersjöns, och kanske rent av Europas, mest miljöanpassade jordbruk?
          </note>
          <note>
            Herr talman! Moderaterna och Alliansen har högre ambitioner än
            så. Vi vill föra en politik som gör verklig skillnad och som därmed
            minskar utsläppen – inte bara flyttar dem. För svenskt vidkommande
            är omställ ­ ningen av transportsektorn och fordonsflottan det
            mest påtagliga området. Transportsektorn står nämligen för omkring
            en tredjedel av de svenska ut ­ släppen. Under Alliansens ledning
            tog dock omställningen av transport ­ sektorn och fordonsflottan
            ordentlig fart. Utifrån visionen om en fossil ­ oberoende fordonsflotta
            har vi tagit steg för steg för att minska transport ­ sektorns
            klimatbelastning.
          </note>
          <note>
            Tack vare miljöbilsbonus, nedsatta förmånsvärden och mycket annat
            har vi gått från att ha haft Europas äldsta och mest bränsletörstiga
            fordonsflotta näst efter Albanien till att först ha haft en miljöbilsboom
            och nu också en supermiljöbilsboom. Tyvärr skapade den rödgröna
            regeringens besked i budgetpropositionen en stor osäkerhet om
            supermiljöbilspremiens framtid. Dels avsatte inte regeringen tillräckligt
            med medel till den alltmer populära premien, dels aviserade man
            förändringar av reglerna. Det skapade stor osäkerhet hos såväl
            konsumenterna som producenterna och återförsäljarna, men tack
            vare Alliansens budget tillförs nu rejält med resurser till supermiljömilspremien.
          </note>
          <note>
            Alliansen avsätter hela 115 miljoner mer per år än vad regeringen
            föreslog. Vi ger också ett tydligt besked om att dagens regler
            ska gälla till dess att premien ersätts av ett så kallat bonus–malus-system.
            Ett sådant system menar vi bör vara på plats senast den 1 januari
            2017, och vi är glada över att regeringspartierna delar Alliansens
            uppfattning i frågan.
          </note>
          <note>
            Tack vare Alliansens resursförstärkning och klara besked om premiens
            utformning kan vi nu upprätthålla ett högt tempo i omställningen
            av fordonsflottan och se till att allt fler supermiljöbilar rullar
            ut i trafik. Det är bilar som är laddbara och vars ägare nu också
            har att se fram emot en allt bättre utbyggd laddinfrastruktur
            eftersom Alliansen också satsar på 10 000 nya laddstolpar.
          </note>
          <note>
            Avslutningsvis, herr talman, välkomnar jag att S, MP och V nu
            i stor utsträckning omfamnar Alliansens miljö- och klimatpolitik.
            Det borgar för en bättre politik. De rödgröna partierna var tidigare
            oerhört kritiska mot bland annat det faktum att Alliansen använder
            kostnadseffektiva klimatinvesteringar i andra länder som ett verktyg
            för att nå våra klimatmål. I regeringsställning omfamnar man nu
            den politiken. Man till och med höjer anslaget för insatser för
            internationella klimatinvesteringar. Det tycker jag är bra.
          </note>
          <note>
            Vidare är jag glad över att regeringen är mycket tydlig med att
            den av alliansregeringen påbörjade satsningen på en handlingsplan
            för en giftfri vardag utgör en viktig del i arbetet för att nå
            miljökvalitetsmålet Giftfri miljö. Så sent som i våras beslutade
            också riksdagen om propositionen På väg mot en giftfri vardag
            – plattform för kemikaliepolitiken . Med den har Sverige fått
            en samlad strategi för att nå miljökvalitetsmålet och tydliga
            etappmål på vägen dit.
          </note>
          <note>
            Herr talman! Samma sak gäller arbetet med biologisk mångfald.
            Tack vare Alliansens arbete finns nu en strategi på plats när
            det gäller arbete med biologisk mångfald och ekosystemtjänster.
          </note>
          <note>
            Med det vill jag yrka bifall till utskottets förslag. Jag står
            naturligtvis också bakom den motivreservation som Alliansen har
            lämnat rörande annullering av utsläppsrätter, men för tids vinnande
            väljer jag att inte yrka bifall till den.
          </note>
          <note>
            (Applåder)
          </note>
          <note>
            I detta anförande instämde Gunilla Nordgren och Cecilie Tenfjord-Toftby
            (båda M).
          </note>
          <note type="speaker">
            Anf. 199 MATILDA ERNKRANS (S) replik:
          </note>
          <note>
            Herr talman! Efter åtta år av moderatstyrd allianspolitik vet
            vi att 14 av 16 miljömål inte kommer att nås. De beräknas inte
            heller nås med den politik och den budget som ni lägger fram.
            Ni röstades bort så sent som i september. Alliansen förlorade
            det valet. Ändå kommer ni tillbaka till den här kammaren med precis
            samma politik. Finns det inga reflexioner, och är det inga lärdomar
            som Moderaterna och Alliansen har dragit av att ni förlorade valet
            i september? Det är min första fråga.
          </note>
          <note>
            Regeringen gör här en historisk satsning på miljöbudgeten. Vi
            ökar den med 1 ½ miljard. Det är jag stolt över. Det skulle göra
            det betydligt lättare att nå fler av de miljömål som vi har kvar
            att nå.
          </note>
          <note>
            Johan Hultberg bygger sitt förtroende och sin bas som moderat
            från Växjö – en ort som kallar sig Den gröna staden. Att sanera
            förorenad mark är viktigt inte bara av miljö- och hälsoskäl, utan
            det är något som ofta efterfrågas inte minst av kommuner som vill
            kunna använda marken till bostadsbyggande och företagsetableringar.
            Men först måste man sanera marken. Regeringen föreslog i budgeten
            170 miljoner kronor till en ökning av saneringen av förorenad
            mark. Detta avvisas i alliansbudgeten, så det blir inga sådana
            pengar. Det betyder att inte ett enda nytt saneringsprojekt kommer
            att kunna påbörjas under 2015.
          </note>
          <note>
            Jag vill fråga Johan Hultberg: Hur ser du på effekterna av detta
            när det gäller jobb och utveckling?
          </note>
          <note type="speaker">
            Anf. 200 JOHAN HULTBERG (M) replik:
          </note>
          <note>
            Herr talman! Jag är glad att Matilda Ernkrans avslutar sitt replikskifte
            med att tala om jobb och ekonomi. Det är just det som är en förutsättning
            för att vi ska ha råd att sanera förorenade områden och för att
            vi ska ha råd att kunna göra omfattande satsningar på utbyggd
            järnväg, miljöforskning, internationella klimatinsatser och så
            vidare.
          </note>
          <note>
            Det är här den stora konflikten fortfarande finns i Sveriges
            riksdag och i den politiska diskussionen i svensk politik. Alliansen
            står upp för arbetslinjen och menar att valet som Stefan Löfven
            nu är på väg att utlysa till den 22 mars i någon mening blir en
            folkomröstning om arbetslinjen.
          </note>
          <note>
            Det är tydligt att regeringen nu väljer att kraftigt höja skatterna
            på jobb och företagande, att skicka notan till företagen och att
            låta Sveriges unga betala för att man kortsiktigt ska kunna stå
            här i kammaren och skryta om att man i det korta perspektivet
            har högre anslag än dem som Alliansen kom fram till.
          </note>
          <note>
            Men miljö- och klimatpolitiken är oerhört långsiktig, herr talman.
            Man måste föra en politik som inte bara gäller över krönet, utan
            den måste vara långsiktig och gälla över lång tid. Det förutsätter
            en politik som leder till fler jobb och ökade skatteintäkter.
            Bara så har vi råd att göra de investeringar som krävs och som
            vi i mångt och mycket är överens om.
          </note>
          <note>
            Under Alliansens tid blev det 300 000 fler jobb. Skatteintäkterna
            ökade. Tack vare det har vi kunnat göra investeringar i infrastrukturen.
            Vi har fördubblat järnvägsunderhållet. Vi har kunnat satsa 1,3–1,4
            miljarder om året på energiforskning. Miljöbudgeten har de facto
            också höjts under tiden samtidigt som vi har fått en mer kostnadseffektiv
            politik på plats.
          </note>
          <note>
            Matilda Ernkrans står här och skryter om att hon har högre anslag.
            Men frågan är vilken effekt de här åtgärderna ger. Det går inte
            att läsa om det i den budgetproposition som regeringen lämnade.
            Den är väldigt svag när det gäller analys och konsekvensbeskrivningar.
          </note>
          <note>
            Det hade varit intressant att höra från Matilda Ernkrans vad
            till exempel kvotstödet ger.
          </note>
          <note type="speaker">
            Anf. 201 MATILDA ERNKRANS (S) replik:
          </note>
          <note>
            Herr talman! Det jag hör från Moderaternas Johan Hultberg är
            att skattesänkningar även fortsättningsvis kommer att sättas före
            jobben, före välfärden och före miljön. Det är omodernt, och det
            är beklagligt.
          </note>
          <note>
            Du svarar egentligen inte på frågan, Johan Hultberg. Att avvisa
            en för ­ stärkning av anslaget för förorenad mark får till effekt
            att inte ett enda nytt saneringsprojekt kommer att kunna beviljas
            under hela 2015. Vad får det för effekter på jobb och utveckling?
            Du måste, liksom jag, veta hur många kommuner som behöver marken
            till exempelvis bostadsbyggande och fö ­ retagsetableringar. Du
            menar väl inte att ni avvisar pengarna till sanering av förorenad
            mark och inte vet vilka effekter det har på jobb och utveck ­
            ling?
          </note>
          <note>
            Ni avvisar en femtedel av miljöbudgeten. Det är vad ni gör. Och
            vi är inte alls överens. Vi kan kanske vara överens om vad som
            krävs. Men vi är definitivt inte överens när det gäller att finansiera
            och lägga aktiva förslag för att också nå det som krävs. Ni avvisar
            en femtedel av miljöbudgeten. Det kan väl ändå inte vara så att
            ni, som säger er stå för arbetslinjen, inte har räknat på vilka
            effekter det får för jobben, välfärden och miljön? I ett enda
            klubbslag avvisar ni en femtedel av miljöbudgeten – det som skulle
            kunna skapa bättre miljö, bättre hälsa och bättre välfärd – men
            också alla jobb i och kring en progressiv miljöpolitik.
          </note>
          <note>
            Du får gärna svara på frågan den här gången. Vad för det för
            effekter på jobb och utveckling?
          </note>
          <note type="speaker">
            Anf. 202 JOHAN HULTBERG (M) replik:
          </note>
          <note>
            Herr talman! Ja, vad får det för effekt på jobb och utveckling
            om man gör det 40 000 kronor dyrare att anställa en ung person?
            Det är frågan som vi måste ställa oss. Det är det som debatten
            handlar om i grunden.
          </note>
          <note>
            Ni har valt att kraftigt höja skatterna på företagande och på
            arbete, Matilda Ernkrans. Då har ni möjlighet att kortsiktigt
            pytsa ut lite högre bidrag och lite satsningar inom miljöpolitiken.
            Men långsiktigt äventyrar ni förutsättningarna för att bedriva
            effektiv och ambitiös miljö- och klimatpolitik.
          </note>
          <note>
            Jag noterar att du inte valde att svara på min fråga om vilka
            effekter Kloktsystemet kan tänkas ge. Tidigare utvärdering av
            investeringsstöd till kommuner och landsting har nämligen visat
            att de är bristfälliga och inte särskilt effektiva. Konjunkturinstitutet
            visade i sin utvärdering av det tidigare Klimpbidraget att systemet
            var förenligt med oerhört höga administrativa kostnader, att många
            projekt hade genomförts även utan stöd, att det fanns stor risk
            för dubbelstyrning och att stöden kunde ha fördelats mer kostnadseffektivt.
          </note>
          <note>
            Trots den omfattande kritiken återkommer de rödgröna nu med ett
            förslag om att upprätta ett liknande stöd. Om man försöker läsa
            i budgetpropositionen hur regeringen har tänkt säkerställa att
            stöden verkligen bidrar till utsläppsminskningar är den text som
            finns om stödsystemet så lång att den ryms i ett par Twitterinlägg.
          </note>
          <note>
            De rödgröna vill satsa 200 miljoner nästa år och därefter 600
            miljoner per år på något som de inte har analyserat effekterna
            av. Jag tycker inte att det är ett ansvarsfullt sätt att handskas
            med skattebetalarnas pengar. Är det ett ansvarsfullt sätt att
            handskas med skat tebetalarnas pengar att satsa 2 miljarder kronor
            under den kommande fyraårsperioden på något som man inte har analyserat
            ordentligt, som man inte vet effekterna av? Det kanske blir som
            med tidigare system där pengarna gick till administration och
            till att stödja projekt som ändå hade blivit av.
          </note>
          <note>
            Nej, en ambitiös miljöpolitik kräver en politik för fler jobb
            och att man genomför åtgärder som är kostnadseffektiva.
          </note>
          <note type="speaker">
            Anf. 203 MARTIN KINNUNEN (SD):
          </note>
          <note>
            Herr talman! Sverigedemokraterna betraktar merparten av dagens
            miljöproblem som en konsekvens av att samhället inte i tillräckligt
            hög grad låtit sig vägledas av den konservativa principen om varsamt
            framåtskridande. Försiktighetsprincipen är således central inom
            Sverigedemokraternas miljöpolitik, både när det gäller att förhindra
            uppkomsten av nya miljöproblem och när det gäller valet av metoder
            för att motverka de redan befintliga problemen.
          </note>
          <note>
            Det som jag läste upp kommer direkt från Sverigedemokraternas
            principprogram och visar tydligt på behovet av ett starkt socialkonservativt
            parti inom miljöpolitiken.
          </note>
          <note>
            Vi har ett särskilt yttrande som vi hänvisar till i dag. Där
            redogör vi för den ambitiösa miljöpolitik som vi allra helst hade
            velat föra. Vi klargör också varför vi agerade som vi gjorde under
            budgetprocessen.
          </note>
          <note>
            Jag vill börja med att lyfta fram den mycket ambitiösa satsningen
            på Östersjön som vi presenterade. Sverige har lång kust, som till
            större delen består av just Östersjökust. Östersjön representerar
            stora naturvärden men även stora kulturella och ekonomiska värden.
            Det är vårt ansvar att förvalta dessa värden för kommande generationer.
            Vi har i dag stora problem med övergödning, miljöfarliga gifter
            och utfiskning. Bestånden av torsk och strömming har visserligen
            återhämtat sig, men vi förordar fortfarande en strikt reglering
            av fisket så att denna viktiga resurs kan bevaras inför kommande
            generationer.
          </note>
          <note>
            I så kallade referensområden, alltså områden som inte påverkas
            av lokala utsläpp, mår fisken inte bra. Slutsatsen är att miljösituationen
            i Östersjön är fortsatt alarmerande och djupt otillfredsställande.
            Sverigedemokraterna vill genom insatser i Sverige och genom regionalt
            arbete intensifiera ansträngningarna att bevara och förbättra
            Östersjöns miljösituation. Det är ingen liten uppgift. Vi har
            därför anslagit en extra miljard under budgetperioden just till
            detta.
          </note>
          <note>
            Den biologiska mångfalden är ett annat område som vi sverigedemokrater
            har lyft fram. Det handlar om att bevara och förvalta ett arv.
            Det är inte något som vi vill sätta en prislapp på. Vi vill helt
            enkelt bevara de arter vi har i Sverige inför framtiden. Det handlar
            om en ansvarsfull miljöpolitik. Genom att kraftigt höja ambitionen
            för skötseln och de artbevarande programmen samtidigt som vi väljer
            att bibehålla anslagen för ytterligare expansion kan vi sätta
            fokus på att lösa de stora problem som finns vad gäller underhåll.
            Skötseln är nämligen kraftigt eftersatt i dag. Vi behöver därför
            ett tydligare fokus på detta område.
          </note>
          <note>
            Man kan lätt se att Sverigedemokraternas inriktning ligger på
            insatser i vår närmiljö, där vi kan göra skillnad på riktigt.
            Den politik som vi bedriver ska ge ett tydligt avtryck, och de
            resurser vi fördelar ska användas effektivt.
          </note>
          <note>
            Pengar ska användas där de gör maximal nytta. Så är i dag inte
            fallet när det gäller exempelvis klimatpolitiken och energipolitiken.
            Regeringen vill genom att motarbeta kärnkraften med den ena handen
            genomföra en dyr energipolitik där vi i praktiken kommer att göra
            oss beroende av fossila källor, antingen i Sverige eller från
            andra länder. Samtidigt vill de med den andra handen genomföra
            dyra och ineffektiva klimatåtgärder. Det handlar om storskaligt
            slöseri med skattemedel. Och det är ingenting som vi kommer att
            ställa oss bakom. De vill till exempel satsa ett par miljarder
            på att återinföra klimatinvesteringar i kommuner och regioner.
            Det är en dyr och ineffektiv satsning. Den har vi prövat, den
            har sedan utvärderats och den har slutligen förkastats. Att vi
            slapp den ineffektiva klimatåtgärden var också en av de större
            sakpolitiska vinsterna med att regeringens budget föll.
          </note>
          <note>
            Nu när Stefan Löfven enligt det senaste av många besked har klargjort
            att budgeten är överspelad – det sa han till och med innan vi
            hann påbörja den här debatten – undrar vi om Socialdemokraterna
            tänker framhärda i att lägga fram det förslaget även i valet.
            Jag hoppas att så inte är fallet.
          </note>
          <note>
            Jag vill tydliggöra att vi sverigedemokrater tar klimatområdet
            på största allvar, trots att vi inte har sett några betydande
            temperaturhöjningar de senaste 17–18 åren.
          </note>
          <note>
            Om vi ska minska utsläppen på global nivå är det på global nivå
            som insatserna måste genomföras. Vi välkomnar alla insatser som
            genomförs i dag för att få till stånd globala utsläppsminskningsavtal,
            även om utsikterna för att lyckas med detta är allt annat än goda.
            Snart står USA och Kina för kanske hälften av världens utsläpp.
            Kina tänker fortsätta öka utsläppen i 15 år till. Det kan få dramatiska
            effekter. Och vi har utvecklingsländer som befinner sig mitt i
            en industriell revolution där incitamenten att bromsa denna utveckling
            upplevs som mycket svaga i dag sett till de faktiska resultat
            som vi kan se på klimatområdet.
          </note>
          <note>
            Det finns alltså all anledning till frustration. Men denna frustration
            får inte leda till att vi använder skattemedel ineffektivt, straffbeskattar
            landsbygd och basindustri och på detta sätt ser till att utsläppen
            och jobben flyttas till andra länder.
          </note>
          <note>
            Om vi ökar kostnaderna på energiområdet och för företagen, ja,
            då kommer jobben att flytta utomlands. För varje procent som energipriserna
            ökar minskar exporten med 1,6 procent, har EU-kommissionen kommit
            fram till.
          </note>
          <note>
            Vad vi behöver är en realistisk miljö- och klimatpolitik där
            vi inser att det globala perspektivet är centralt och att vår
            möjlighet att påverka kanske inte är så stor som vi skulle önska.
            I detta läge borde fokus ligga på forskning till stöd för alternativa
            koldioxidfria energikällor. Detta har vi lagt fram förslag om
            i riksdagen. Man bör till exempel forska på andra genera ­ tionens
            kärnkraft.
          </note>
          <note>
            Det är först när det finns kostnadseffektiva alternativ till
            dagens fossila bränslen som vi kan uppnå utsläppsminskningar.
          </note>
          <note>
            (Applåder)
          </note>
          <note type="speaker">
            Anf. 204 MATILDA ERNKRANS (S) replik:
          </note>
          <note>
            Herr talman! De borgerliga partierna i Alliansen med en stödröst
            från Sverigedemokraterna röstade ju igenom lägre ramar än regeringens
            förslag den 3 december – 1 ½ miljard lägre ramar för miljöbudgeten.
          </note>
          <note>
            När utskottet sedan behandlade miljöbudgeten i denna del framkom
            det att Sverigedemokraterna inte längre står bakom de lägre ramar
            som man aktivt hade röstat igenom. I stället företräder man nu
            högre ramar, som dock är lägre än regeringens.
          </note>
          <note>
            Med detta har Sverigedemokraterna intagit alla positioner. Man
            har röstat bort satsningar på att sanera förorenad mark och förbättrad
            havsmiljö. Man har röstat för förstärkningar av sanering av förorenad
            mark och en bättre havsmiljö. Men man är inte lika mycket för
            som regeringen.
          </note>
          <note>
            Några kanske bara enkelt avfärdar det här som lekstuga, politiskt
            spel eller dumheter, men tyvärr är det varken oskyldigt eller
            enkelt. Detta är helt enligt den idétradition som bärs av det
            sverigedemokratiska partiet med nationalistisk grundsyn, nyfascismen.
            Eller kan Martin Kinnunen från Sverigedemokraterna förklara detta
            på något annat sätt?
          </note>
          <note type="speaker">
            Anf. 205 MARTIN KINNUNEN (SD) replik:
          </note>
          <note>
            Herr talman! Jag tycker att vi borde hålla god ton i debatten.
            Här sitter vi i riksdagen, vi är demokratiskt valda och vi utnyttjar
            vår rösträtt i riksdagen. Det är inte fascism.
          </note>
          <note>
            Vi har varit tydliga med varför vi har agerat som vi har gjort.
            Vi har först och främst röstat för vår egen budget. Samtidigt
            har vi klargjort att det är svårt att ta den socialdemokratiska
            och miljöpartistiska budgeten på allvar.
          </note>
          <note>
            Det handlar om skattechocker där man inte har tagit hänsyn till
            de effekter som de kommer att få på jobb och tillväxt. Det handlar
            om att man underfinansierar migrationspolitiken ganska drastiskt.
            Det handlar om 17 miljarder som man inte har räknat med. Alla
            satsningar som regeringen säger att man vill genomföra kommer
            man inte att kunna genomföra, även om man hade fått möjlighet
            att försöka.
          </note>
          <note>
            Regeringens budget är i mångt och mycket ett luftslott.
          </note>
          <note>
            Sedan handlar det ju inte först och främst om att vi har brutit
            praxis. Socialdemokraterna bröt praxis. Det fanns en praxis i
            riksdagen tidigare när Socialdemokraterna förankrade sina beslut
            i riksdagen. Magdalena Andersson klargjorde förra året att socialdemokratiska
            minoritetsregeringar alltid har förankrat sina beslut hos en majoritet
            av riksdagen. Det har man lämnat helt i dag. Det är därför som
            vi har den situation som vi har. Det är för att vi har en regering
            som inte tar ansvar, en regering som inte är beredd att föra samtal
            med alla partier, en regering som inte är beredd att förankra
            sina förslag ens där det finns majoritet för dem.
          </note>
          <note>
            Vi har sträckt ut många händer, men det är ingen som har varit
            intresserad av att ta dem. Det är därför vi har den situation
            som vi har i dag, och ansvaret ligger inte på oss.
          </note>
          <note type="speaker">
            Anf. 206 MATILDA ERNKRANS (S) replik:
          </note>
          <note>
            Herr talman! Det behöver ju inte vara så här svårt. Vi kan föra
            den här debatten i mycket god ton. Det är ganska enkelt att känna
            igen nyfascism när man ser den.
          </note>
          <note>
            För det första: Om man träffar på ett parti som skyller alla
            samhällsproblem på en särskild grupp människor som utgör det största
            hotet, kan det vara nyfascism.
          </note>
          <note>
            För det andra: Om samma parti hävdar att all a medier och alla
            andra politiska partier, förutom det egna, konspirerar för att
            undanhålla sanning ­ en från folket kan det vara det .
          </note>
          <note>
            För det tredje: För ett fascistiskt parti finns det egentligen
            inga andra intressen förutom att bota och rädda nationen från
            det särskilda hotet som kommer från en viss grupp människor. I
            och med det blir höger- och vänsterdimensionen i politiken och
            ekonomin inte lika viktig. Det enda intresset är ju att rädda
            nationen, och det är överordnat allt annat. Därför bryr man sig
            inte om på riktigt hur höga eller låga skatterna är, om a-kassans
            storlek, om äldreomsorgen, om ifall miljöförstöringen stoppas
            eller inte, om det blir mer pengar till sanering av förorenad
            mark och havsmiljön eller inte. Det är andra saker som är intressanta.
          </note>
          <note>
            Därför kan det här partiet inta många olika positioner. Ena dagen
            röstar man för en vänsterpolitik, andra dagen röstar man för en
            högerpolitik för att nästa dag helt strunta i det. Var och en
            får dra sina egna slutsatser. Men jag menar att det är exakt detta
            som vi har sett när Sverigedemokraterna har agerat här i riksdagen
            och som ni fortsatt har aviserat att ni också ska göra. Det är
            inte ansvarsfullt, och det är inte heller önskvärt för framtiden
            i Sverige, aldrig någonsin.
          </note>
          <note type="speaker">
            Anf. 207 MARTIN KINNUNEN (SD) replik:
          </note>
          <note>
            Herr talman! Jag tycker att Matilda Ernkrans borde ägna lite
            mer energi åt historieböckerna och lyssna på alla de forskare
            som dömt ut den här fem öresanalysen. I stället borde hon försöka
            att fokusera på sakfrågorna, vilket man är mindre intresserad
            av inom Socialdemokraterna.
          </note>
          <note>
            Det är ju så att en regering ska förankra sina förslag i riksdagen.
            Detta gör inte Socialdemokraterna. Nu väljer man att kasta fula
            ord på oss som inte höll med om att budgeten skulle röstas igenom.
          </note>
          <note>
            Man har varit tydlig med att man ska isolera landets tredje största
            parti. Man ska inte föra några samtal med landets tredje största
            parti.
          </note>
          <note>
            Vi sverigedemokrater är kompromissinriktade. Vi är beredda att
            föra samtal. Vi är beredda att förhandla om miljöbudgeten, men
            då måste vi ju komma till förhandlingsbordet. Vi har en tandlös
            alliansopposition som låter en statsminister utan majoritet få
            statsministerämbetet. Då har vi ett ansvar som Sveriges ledande
            oppositionsparti att visa att detta inte håller. Regeringen måste
            förankra sin politik i riksdagen.
          </note>
          <note>
            Nu har vi skapat möjligheter för ett nytt val. Människor får
            tycka till igen. Vi har dessutom skapat möjligheter för regeringen
            att ändra sin budget, och Stefan Löfven har nu tydligt aviserat
            att budgeten är överspelad. Traineejobben kan vi lägga åt sidan.
            Det kommer förmodli gen att bli stora förbättringar; det kan man
            tacka oss för.
          </note>
          <note type="speaker">
            Anf. 208 JOHAN HULTBERG (M) replik:
          </note>
          <note>
            Herr talman! Tack för överseendet för att jag begärde replik
            så sent. Jag får skylla på att jag är ny i rollen som oppositionspolitiker.
            Jag kan försäkra talmannen och övriga kammaren att det är en roll
            som jag inte ämnar vänja mig vid. Jag har som ambition att komma
            tillbaka till denna kammare efter den 22 mars, åter i majoritet
            – förhoppningsvis.
          </note>
          <note>
            Jag tycker att det är intressant att ta del av ledamotens inlägg
            i kammaren och också den sverigedemokratiska budgetmotionen inom
            miljö- och klimatpolitiken. Om man skulle travestera Jeopardy
            kan man säga: Välkommen in i spelet!
          </note>
          <note>
            Om vi backar tillbaka till tidigare år har den sverigedemokratiska
            miljömotionen rymts på en post-it-lapp. Det är ändå ett fall framåt
            att man visar någon form av intresse för dessa frågor. Den tidigare
            ledamoten Josef Fransson brukade säga att de svenska utsläppen
            är så oerhört små att det inte spelar någon roll vad vi gör.
          </note>
          <note>
            Jag håller med Josef Fransson om att de svenska utsläppen är
            en lite n del av de samlade totala utsläppen, men jag ser inte
            det som en ursäkt för att vi i Sverige inget ska göra. Men jag
            ser det som ett argument för att vi ska föra en politik som är
            gränsöverskridande och som leder till att vi kan sprida teknik
            och kunnande.
          </note>
          <note>
            Därför tycker jag att det är viktigt att vi har rejäla anslag
            till klimatinvesteringar i andra länder. På det sättet kan vi
            göra kostnadseffektiva utsläppsminskningar, men vi kan också hjälpa
            andra länder att ta del av den teknik som nu finns på plats. Vi
            kan sprida teknik och kunnande och hjälpa andra länder att inte
            fastna i ett fossilberoende såsom vi och andra västländer har
            gjort i stor utsträckning.
          </note>
          <note>
            Då är det beklagligt att Sverigedemokraterna i sitt budgetförslag
            väljer att kraftigt minska det anslaget. Jag vill därför fråga
            Martin Kinnunen varför Sverigedemokraterna gör det. Ni brukar
            ju säga att man ska hjälpa människor på plats. Är det då inte
            rimligt att då faktiskt ha rejäla anslag till klimatinvesteringar
            i andra länder?
          </note>
          <note type="speaker">
            Anf. 209 MARTIN KINNUNEN (SD) replik:
          </note>
          <note>
            Herr talman! Jag får tacka för berömmet. Vi utvecklar vår miljöpolitik
            och förbättrar vår politik. Det är ett arbete som kommer att fortsätta
            under mandatperioden.
          </note>
          <note>
            Vi pratar klimatpolitik. Helt riktigt sa du, som också Josef
            Fransson har fört fram, att utsläppen i Sverige är väldigt marginella
            på det globala planet. Vi kan inte här i riksdagen stoppa ett
            klimathot, även om vi hemskt gärna skulle vilja.
          </note>
          <note>
            Vad gäller klimatbistånd tycker vi att det är bra i många avseenden.
            Vi lägger pengar på klimatbestånd även vi. Vi har inget principiellt
            emot att exportera svensk teknik. Att hjälpa andra länder att
            minska sina utsläpp är ingenting som vi är motståndare till inom
            Sverigedemokraterna.
          </note>
          <note type="speaker">
            Anf. 210 JOHAN HULTBERG (M) replik:
          </note>
          <note>
            Herr talman! Det var inte riktigt så att jag gav Sverigedemokraterna
            beröm. Jag bara konstaterar att nu har man i alla fall gått från
            en miljöbudget som ryms på en post-it-lapp till att i alla fall
            lyckats skriva ned ett par sidor om vad man tycker och tänker.
            Det är ju ett fall framåt, men något beröm vill jag verkligen
            inte ge Sverigedemokraterna.
          </note>
          <note>
            Åter till själva frågan. Detta är inte tal om ett bistånd. Detta
            är tal om klimatinvesteringar i andra länder som bland annat är
            ett sätt för Sverige att nå våra klimatmål på ett kostnadseffektivt
            sätt. Utsläppsminskningarna kan göras till en kostnad av omkring
            70 miljoner kronor per ton, vilket kan jämföras med ytterligare
            åtgärder vi gör i Sverige genom till exempel koldioxidutsläppen
            där prislappen för ett ton är ungefär 1 000 kronor. Jag tycker
            att det är ett kostnadseffektivt och bra sätt att genomföra åtgärder.
            Men det är som sagt ett sätt att sprida teknik och kunnande.
          </note>
          <note>
            Jag tycker att detta rimmar så otroligt illa med den retorik
            som Sverigedemokraterna brukar ha när man säger att man vill hjälpa
            människor på plats.
          </note>
          <note>
            Häromdagen röstade vi i kammaren om svenskt bidrag till en insats
            för att bygga fred och säkerhet i Afghanistan. Då röstade de båda
            ytterkantspartierna i Sveriges riksdag, Sverigedemokraterna och
            Vänsterpartiet, emot det. Det är ganska talande att man talar
            om att hjälpa människor på plats, sprida teknik och göra insatser
            som gör att människor inte behöver fly, att hjälpa dem på plats,
            men i praktiken lever man inte upp till de där orden. Det visar
            att Sverigedemokraterna i grunden är ett parti som vill stänga
            de svenska gränserna och som inte har så mycket till övers för
            omvärlden. Det tycker jag är allvarligt och beklagligt och är
            någonting som jag kommer att ta debatt om i den stundande valrörelsen.
          </note>
          <note type="speaker">
            Anf. 211 MARTIN KINNUNEN (SD) replik:
          </note>
          <note>
            Herr talman! Vi är inte giriga. Allt beröm är beröm för oss.
            Vi tackar så mycket, även om det kanske inte var så mycket.
          </note>
          <note>
            Som sagt har vi ingenting emot att hjälpa andra länder att minska
            sina utsläpp. Vi har också sådana insatser i vår budget. Däremot
            är det inte oproblematiskt med klimatbistånd. Det kan skapa negativa
            incitament. Vi vet inte alltid effekterna av det. Men även vi
            är för att hjälpa andra länder att minska sina utsläpp. Det finns
            ingen konfliktlinje där. Sedan kan man alltid diskutera på vilken
            nivå man sätter sina anslag och exakt vilken effekt man vill ha
            ut av det.
          </note>
          <note type="speaker">
            Anf. 212 STINA BERGSTRÖM (MP):
          </note>
          <note>
            Herr talman! Det finns en värld utanför er värld. Malaysias minister
            var mycket upprörd när han talade i Lima i lördags. Han riktade
            sig till oss i västvärlden och slog fast att det är vi som orsakar
            klimatförändringen, men det är de fattiga människorna i andra
            delar av världen som drabbas värst av dess effekter.
          </note>
          <note>
            Det var första gången som jag deltog på ett av FN:s klimatmöten,
            och det var en upplevelse att sitta i samma sal som representanter
            för alla världens länder och höra debatterna.
          </note>
          <note>
            Till slut lyckades man enas om ett avtal som berättade hur man
            ska gå vidare och förbereda det viktiga klimatmötet i Paris nästa
            år. Namnet på avtalet blev Lima Call for Climate Action – Lima
            ropar på klimataktion. Det ropet måste få ett svar, även från
            församlingen i den här kammaren.
          </note>
          <note>
            De globala växthusgasutsläppen fortsätter att öka kraftigt. Vi
            är på väg mot en temperaturökning på fyra till åtta grader i slutet
            av det här århundradet. Forskarna varnar för att förändringarna
            blir så omvälvande att det blir omöjligt att anpassa våra samhällen.
          </note>
          <note>
            Det är människan som orsakar klimatförändringarna, och effekter
            na syns nu redan över hela världen. Det är de fattiga delarna
            av världen som drabbas hårdast av torka och översvämningar. Men
            också här i Sverige märker vi nu förändringarna tydligt.
          </note>
          <note>
            I mitt hemlän, det tidigare så snörika Värmland, blir skidsäsongen
            allt kortare. I somras hade vi först torka och vattenbrist, sedan
            kom regnet i överflöd och spolade bort vägar och fyllde husens
            källare.
          </note>
          <note>
            Den tidigare moderatledaren Fredrik Reinfeldt brukade ofta tala
            om vilken liten del av världens utsläpp som är Sveriges. Det var
            en ursäkt för att den moderatledda regeringen hade en obefintlig
            klimatpolitik. Men den genomsnittliga svenskens klimatavtryck
            är faktiskt fem gånger mer än vad som är hållbart.
          </note>
          <note>
            Det finns en värld utanför vår värld som har rätt att kräva att
            vi tar vårt ansvar. Vi måste också göra det för vår egen skull
            och för dem som ska leva i Sverige efter oss.
          </note>
          <note>
            Herr talman! Med Limamötet i bagaget var det så tragiskt att
            sitta på vägen hem och läsa betänkandet och se hur de borgerliga
            partierna och Sverigedemokraterna gått fram med rödpennan och
            strukit bort Miljöpartiets, Socialdemokraternas och Vänsterpartiets
            klimatsatsningar. Borta är bland annat stödet till de lokala klimatinvesteringarna
            på flera hundra miljoner. Det är ett efterfrågat och efterlängtat
            stöd från många klimatengagerade kommun- och regionpolitiker som
            vill göra investeringar i bland annat återvinning, biogas och
            laddinfrastruktur för elfordon men inte mäktar med den investeringen
            själva.
          </note>
          <note>
            Trots att Sverige börjar känna av klimatförändringarna säger
            de borgerliga partierna och Sverigedemokraterna också nej till
            mer resurser till förebyggande klimatåtgärder, mot jordskred,
            översvämningar och bränder i vårt land.
          </note>
          <note>
            Det finns en värld utanför er värld. De fattiga, hårt drabbade
            östaterna och utsatta utvecklingsländerna, inte minst i Afrika,
            har ett stort behov av hjälp för att få till klimatsmarta lösningar
            och skydda sina invånare mot klimatförändringens effekter.
          </note>
          <note>
            Det är upprörande att riksdagsmajoriteten säger nej till våra
            extra 500 miljoner och i stället tycker att de pengarna ska tas
            ur den redan hårt ansträngda biståndsbudgeten. Lägg därtill våra
            satsningar på en fungerande tågtrafik, energiforskning, solcellsstöd,
            energiteknik, energieffektivisering av bostäder med mera så handlar
            det om flera miljarder i klimatsatsningar nästa år som de borgerliga
            partierna med stöd av Sverigedemokraterna har strukit bort.
          </note>
          <note>
            Herr talman! Begränsad klimatpåverkan är ett av våra 16 miljömål.
            14 av dem klarar vi inte med dagens politik, enligt Naturvårdsverket.
            Politiken måste alltså förändras. Det behövs en annan politik
            för att nå våra mål om levande skogar, hav och vatten.
          </note>
          <note>
            Regeringen ville nästa år höja anslaget för skydd av värdefull
            natur med 640 miljoner kronor. Det hade varit välkomna pengar,
            inte minst för alla de skogsägare som nu väntar på ersätt ning
            och också för de sista resterna av gammelskogar som nu hotas av
            avverkning. Men även här har rödpennan varit framme och till och
            med strukit ned anslaget med ytterligare 20 miljoner.
          </note>
          <note>
            Vi måste också vårda de nationalparker och naturreservat vi har.
            I många skyddade områden är naturvårdsskötseln eftersatt, vilket
            riskerar att natur- och kulturvärden hotas och att vandringsleder
            växer igen. Men den borgerliga och sverigedemokratiska pennan
            har även strukit vår satsning på detta. Sammantaget minskar man
            anslagen till biologisk mångfald med 40 procent – så mycket för
            den miljöpolitiken.
          </note>
          <note>
            Ett annat viktigt miljömål är målet om en giftfri miljö. En vardag
            fri från gifter med fokus på barn är en av våra huvudprioriteringar
            i miljöpolitiken. Försiktighetsprincipen och principen att förorenaren
            betalar ska vara grunden. Den som skitar ned ska också betala
            för städningen. Det är en bra princip.
          </note>
          <note>
            Men det finns också många förorenade områden i vårt land där
            det inte går att hitta någon ansvarig. Det kan handla om gamla
            sågverk, gruvor, glasbruk, hamnar och bangårdar. Här behövs det
            statliga pengar för att landets kommuner ska mäkta med att sanera
            för att förhindra hot mot människors hälsa och miljö. Men de borgerliga
            partierna och Sverigedemokraterna har sagt nej till vår satsning,
            precis som man säger nej till andra satsningar på havs- och vattenmiljö
            och miljöövervakning.
          </note>
          <note>
            Herr talman! Det enda de borgerliga partierna och Sverigedemokraterna
            vill anslå extra pengar till är bilar och laddstolpar. Det är
            för mig en märklig prioritering att sätta detta högre på listan
            än en giftfri miljö för våra barn, rent vatten, minskade klimatutsläpp
            och bevarande av de sista gammelskogarna.
          </note>
          <note>
            Herr talman! Avslutningsvis vill jag hänvisa till det särskilda
            yttrande vi har tillsammans med Socialdemokraterna och Vänsterpartiet.
            Jag vill också yrka bifall till punkt 4 i betänkandet om annulleringen
            av överskottet av utsläppsrätterna.
          </note>
          <note type="speaker">
            Anf. 213 JOHAN HULTBERG (M) replik:
          </note>
          <note>
            Herr talman! Det var rätt mycket i Stina Bergströms inlägg som
            gjorde att jag kände mig tvungen att replikera. Framför allt handlar
            det om den felaktiga verklighetsbeskrivning som ledamoten Bergström
            ger. Det är väldigt magstarkt att säga att Alliansen hade en obefintlig
            klimatpolitik när utsläppsminskningstakten de facto närapå fördubblades
            jämfört med den utsläppsminskningstakt som rådde under de åtta
            föregående åren, då Stina Bergströms parti, Miljöpartiet, var
            dörrmatta åt den dåvarande S-regering ­ en. Det vill jag ha sagt
            till att börja med.
          </note>
          <note>
            Jag har också haft förmånen att få vara på plats under klimatförhandlingarna
            i FN:s regi. Det jag kände där var att det är oerhört viktigt
            att debatten kommer vidare från att bara handla om bördefördelning.
            Den måste bli mer positiv. Där har Sverige spelat en jätteviktig
            roll genom flera av de initiativ som den tidigare miljöministern
            Lena Ek tog i och med arbetet i Green Group i EU, New Climate
            Economy och mycket annat som gjort att man tydligare pekar på
            fördelarna av att göra klimatinsatser.
          </note>
          <note>
            Men som jag lyfte fram i mitt anförande har Sverige också en
            fantastisk möjlighet att vara ett föregångsland i bemärkelsen
            att ha både en stark ekonomisk utveckling och sjunkande utsläpp.
            Det är först då andra länder kommer att säga: Titta på Sverige
            – så vill vi också göra!
          </note>
          <note>
            Men den politik som Stina Bergström och Miljöpartiet tillsammans
            med Vänsterpartiet och Socialdemokraterna nu för är en politik
            som riskerar att kraftigt bromsa tillväxten i Sverige. Ni har
            dessutom kongressbeslut på att motverka tillväxt, vilket är allvarligt.
            Jag vill fråga ledamoten Bergström: På vilket sätt kan Sverige
            vara det goda föregångslandet om vi ska nita vår ekonomi?
          </note>
          <note type="speaker">
            Anf. 214 STINA BERGSTRÖM (MP) replik:
          </note>
          <note>
            Herr talman! Det är viktigt att Sverige fortsätter att vara ett
            föregångsland på klimatområdet och är det i ännu högre grad än
            vad vi har varit. Det är därför jag tycker att det är sorgligt
            att de borgerliga partierna och Sverigedemokraterna nu inte kan
            lägga till pengar för klimatbistånd, klimatinvesteringar och klimatfinansiering
            i andra länder. Visst kan man i andra länder vilja göra den resa
            som vi har gjort och få en högre levnadsstandard, Johan Hultberg.
            Och ska man göra det med ny teknik behöver man hjälp att investera
            i den tekniken. Fortfarande är de fossila bränslena billigast
            i många länder.
          </note>
          <note>
            Johan Hultberg pratar om att klimatutsläppen i Sverige har minskat.
            Ja, vi har minskat våra inhemska utsläpp i Sverige, men vi har
            ökat våra utsläpp utomlands. Den del av utsläppen som vår konsumtion
            genererar har ökat med 17 procent sedan 90-talet. Det är också
            utsläpp som du och jag ansvarar för.
          </note>
          <note>
            När det gäller tillväxt vill jag framhålla att många av våra
            förslag i den här mil jöbudgeten skapar väldigt många jobb inom
            naturvård, klimatanpassning och klimatinvesteringar, inte minst
            inom klimatinvesteringsprogrammet för kommuner och regioner.
          </note>
          <note type="speaker">
            Anf. 215 JOHAN HULTBERG (M) replik:
          </note>
          <note>
            Herr talman! Låt mig börja med det sista som ledamoten Bergström
            lyfter fram, Kloktsystemet. Det vore intressant om jag kunde få
            ett svar från dig, Stina Bergström. Hur stora utsläppsminskningar
            beräknas det systemet ge? Som sagt nämns inget om detta i budgetpropositionen.
            Men om man vill spendera 2 miljarder av skattebetalarnas pengar
            tycker jag att det är rimligt att man kan ge en uppfattning om
            vad satsningen ska ge. Det skulle vara jätteintressant att få
            svar på den frågan.
          </note>
          <note>
            Jag är också glad att Stina Bergström lyfter fram biståndet.
            Tack vare Alliansens politik för jobb och tillväxt – det blev
            350 000 fler jobb under vår tid – har biståndsramen gått från
            28 miljarder 2006 till omkring 40 miljarder i dag. Det har möjliggjort
            för Sverige att vara en starkare kraft i utvecklingsarbetet i
            andra länder och på klimatområdet. Vi har bland annat klimatsäkrat
            vårt bistånd och gjort ett viktigt reformarbete där.
          </note>
          <note>
            Jag tyckte att det var lite anmärkningsvärt att Stina Bergström
            raljerade över de åtgärder som vi vill vidta för att minska transportsektorns
            utsläpp. Å ena sidan lyfter Stina Bergström fram behovet av att
            vi vidtar ytterligare åtgärder för att minska utsläppen. Å andra
            sidan raljerar hon över att vi vidtar åtgärder inom det område
            där det är mest akut i Sverige, nämligen transportsektorn. Vi
            måste minska utsläppen från transportsektorn, och då tror jag
            att det är klokt att försöka få till en modernare fordonsflotta
            och skapa en infrastruktur som gör att man inte är tvingad att
            tanka fossil bensin utan har möjlighet att tanka förnybar diesel
            eller kanske rent av ladda sin bil med förnybar energi. Vindkraften
            har ökat till det tiodubbla under Alliansens tid.
          </note>
          <note>
            Vi har ett väldigt bra track record, skulle jag vilja säga, men
            vi är långt ifrån nöjda. Vi måste hålla i en effektiv klimatpolitik.
            Jag hoppas att Stina Bergström kan svara på huruvida Kloktsystemet
            verkligen är så himla klokt.
          </note>
          <note type="speaker">
            Anf. 216 STINA BERGSTRÖM (MP) replik:
          </note>
          <note>
            Herr talman! Jag måste säga att jag blev lite upprörd när Johan
            Hult ­ berg beskrev klimatinvesteringsprogrammet som helt värdelöst.
            Det gäller också Johan Hultbergs historiska beskrivning av programmet
            Klimp som funnits. Det är två saker. Jag håller inte med om att
            det skulle ha varit ett värdelöst program som inte lett till koldioxidminskningar.
            Jag vet, inte minst hemifrån, hur mycket saker vi har gjort med
            hjälp av de där peng ­ arna, alltifrån Sveriges första rötgasanläggning,
            som har betytt jättemycket för de andra rötgasanläggningar som
            byggts i landet, till landets första noll ­ energiskolor, som
            aldrig hade blivit till om vi inte hade fått statligt stöd.
          </note>
          <note>
            När jag är ute och reser i landet och frågar kommun- och regionpoliti
            ­ ker vad som är viktigt för klimatsatsningar återkommer de till
            Klimppeng ­ arna. Därmed inte sagt att man inte kan göra det stödet
            bättre. Det är själv ­ klart att man ska se vad som inte fungerade
            bra med Klimp – administra ­ tionskostnader eller vad det än månde
            vara. Men att man satsar de här pengarna nu tror jag kommer att
            leda till att det blir väldigt mycket mindre utsläpp. Hur mycket
            mindre är det dock svårt att säga innan vi ser vilka projekt kommunerna
            och regionerna söker pengar för. Det säger sig självt.
          </note>
          <note>
            Det var inte min mening att raljera, men jag blir lite sorgsen
            när jag ser att de enda saker som de borgerliga partierna och
            Sverigedemokraterna tycker att man ska satsa på i en miljöbudget
            är bilar och laddstolpar. Jag tycker också att det är viktigt
            med stöd till miljöbättre bilar, och jag ser fram emot det bonus–malus-system
            som jag har väntat på i många år. Men i går kväll, när jag satt
            i Gnesta i två timmar på ett försenat tåg därför att det först
            var signalfel och sedan ett ställverk som hade klappat ihop, tänkte
            jag att det hade varit väldigt bra om vår budget, med 1,24 miljarder
            extra till järnvägsunderhåll, gått igenom. Det hade betytt mycket.
          </note>
          <note type="speaker">
            Anf. 217 LENA EK (C):
          </note>
          <note>
            Herr talman! Ärade ledamöter! Åhörare! Just nu pågår på två områden
            oerhört viktiga internationella förhandlingar inom FN-systemet
            vilka berör oss alla. Först gäller det slutförhandlinga rna om
            globala hållbarhetsmål, sustainable development g oals. De är
            avsedda att efterträda FN:s millen ­ niemål, som varit ett oerhört
            viktigt verktyg för att bekämpa fattigdom. Nu är världens länder
            överens om att de tre benen i hållbar utveckling – tillväxt i
            ekonomin, social trygghet och ren miljö – är lika viktiga och
            dessutom beroende av varandra. Det är också Centerpartiets övertygelse
            att hållbar tillväxt och ren miljö är beroende av varandra och
            en förutsättning för var ­ andra. Jobb och miljö hänger ihop.
          </note>
          <note>
            Vänsterregeringens resonemang hänger däremot inte ihop. Vi hör
            hela tiden olika siffror surra i luften om ökade anslag. Det är
            väl i sig vällovligt, men man måste ställa sig frågan vem som
            betalar. Vem betalar? Vem som betalar borde svenska folket fråga
            sig.
          </note>
          <note>
            De skattehöjningar som vänsterregeringen aviserar, närmare 25
            miljarder, tas i huvudsak på två områden. 19 miljarder tas på
            dubblerad kostnad för att anställa unga – 19 miljarder, samtidigt
            som vi har problem med ungdomsarbetslöshet och utanförskap! Det
            är cyniskt, herr talman.
          </note>
          <note>
            Den näst största posten är kilometerskatt på avstånd, någonting
            som inte har miljöstyrande effekt. Miljöpartiet nämner summan
            4,7 miljarder. Ett vanligt familjeåkeri kalkylerar med 150 000
            i ökade kostnader per bil och år. Det skulle i så fall massivt
            slå ut företag i många bygder. Det är inte acceptabelt!
          </note>
          <note>
            Vi avvisar de här skattehöjningarna, herr talman, eftersom vi
            tycker att alla de tre benen i hållbar utveckling hänger ihop.
            Det är viktigt med den sociala aspekten, och jobb och miljö hänger
            ihop.
          </note>
          <note>
            Den andra globala förhandlingen som rör oss alla är FN:s klimatförhandlingar.
            FN:s klimatpanel och de tusentals forskare från hela världen som
            deltagit har för några månader sedan presenterat sin slutanalys
            som visar vad som händer om världen inte håller sig under en maximal
            temperaturökning på två grader. Vi har redan använt en grad genom
            industrialiseringen. Man visar att människan är orsaken men också
            att människan är lösningen.
          </note>
          <note>
            FN har en rullande förhandlingsprocess, och i år ägde den rum
            i Lima i Peru. Tyvärr är resultaten nedslående. Ja, det blev en
            del tekniska resultat. Ja, det blev en första påfyllning av den
            globala klimatfonden. Och ja, det blev ett protoko ll och ett
            annex med en element text till en global överenskommelse. Men
            det är för mig en gåta hur Åsa Romson kan vara nöjd med innehållet,
            för tittar man på det får man en annan bild.
          </note>
          <note>
            Låsningar mellan olika delar av världen kvarstår. Arbetsplanen,
            the roadmap, från 2015 till 2020 innehåller nästan ingenting.
            Den text som ska bli basen för förhandlingar under året fram till
            slutförhandlingarna i Paris innehåller överskrifter men därefter
            inget. Varje svår fråga har bara en lista med olika alternativ,
            och de är helt motsatta. Ingen förhandling, lösning el ler riktning
            finns, och element texten till ett nytt globalt klimatavtal är
            ett träsk!
          </note>
          <note>
            Vad kan Sverige göra? Grovt sett: Om världens utsläpp är en meter
            är EU:s utsläpp en decimeter och Sveriges utsläpp en millimeter.
            Men vi kan ändå vara en förebild, och vi ska vara det.
          </note>
          <note>
            Tankesmedjan Germanw atch utsåg förra veckan Sverige till världens
            näst bästa klimatland, kanske för att Sverige minskat utsläppen
            sedan basåret 1990 med 23 procent samtidigt som ekonomin vuxit
            med 60 procent. Kanske för att den omdiskuterade energi- och klimatöverenskommelsen
            från 2009 satte världens första och tuffaste klimatmål: minus
            40 procent till 2020, fossiloberoende fordonsflotta till 2030
            och att Sverige ska ha noll nettoutsläpp 2050.
          </note>
          <note>
            Vi kan vara ledande i tekniköverföring. Vi kan vara superaktiva
            i internationella förhandlingar, som vi var i Durban, Doha och
            Warszawa men inte i Lima.
          </note>
          <note>
            Vi kan dra igång andra stödjande internationella processer. Två
            exempel är Climate and Clean Air Coalition för minskade utsläpp
            av kortlivade klimatgaser och New Climate Economy med sin världsberömda
            forskningsrapport Better growth, better climate . De har samma
            argumentation som FN:s hållbarhetsmål: Miljö och jobb hänger ihop.
            Klimatinvesteringar är lönsamma och ibland själva förutsättningen
            för konkurrenskraft.
          </note>
          <note>
            I Sverige är trafiken den sektor som vi behöver jobba mest med
            för att minska klimatgasutsläppen, även om utsläppen också från
            den sektorn sjönk förra året. Det är världsunikt. Den totala utsläppsminskningen
            var 2,3 procent.
          </note>
          <note>
            Det är Alliansen som satt målet fossiloberoende fordonsflotta
            2030. Sverige behöver transporter. Sverigepaketet som vi lanserade
            i valrörelsen innehåller historiskt stora järnvägssatsningar.
            Vi vill också ha likvärdiga villkor i hela landet. Alliansen har
            därför fokuserat på det området i sin budget.
          </note>
          <note>
            Om två år ska vi ha ett bonus–malus-system på plats med bonus
            till miljöbilar som betalas av de fordon som har de största utsläppen,
            malus. Det blir ett långsiktigt verkande system med god förutsägbarhet
            och hela tiden bästa teknik i sikte.
          </note>
          <note>
            Vi förstärker anslagen till supermiljöbilspremien med 115 miljoner
            kronor, och vi ser till att vi inte lurar dem som köpte miljöbilar
            i höstas utan att de också får anslag i tur och ordning.
          </note>
          <note>
            Vi lägger 75 miljoner kronor per år på 10 000 laddstolpar för
            miljöbilar. Det är en fråga som helt saknas i regeringens budget.
          </note>
          <note>
            Vi ser till att biodiesel blir skattebefriad för att se till
            att det alternativa bränslet finns tillgängligt för landets bilister.
          </note>
          <note>
            Vi har också historiskt höga forskningsanslag för att fortsätta
            teknikutvecklingen. Det gör vi för att det ska vara förutsägbart,
            enklast, billigast och roligast att vara miljövänlig. Det ska
            också vara praktiskt i vardagen för vanliga människor och vanliga
            företag. Jobb och miljö hänger ihop.
          </note>
          <note>
            Herr talman! Jag kunde ha talat om många andra områden men ber
            att få återkomma till dem. Så här vill Centerpartiet och Alliansen
            skapa bättre miljö och fler jobb. 370 000 nya jobb räcker inte;
            fler behövs.
          </note>
          <note>
            Jag står givetvis bakom hela vår motivreservation om bakgrunden
            till hur FN:s utsläppsrätter, AAU, gjordes utan ekonomiskt värde
            på marknaden vid förhandlingarna i Doha och hur vi därmed hindrade
            stora globala utsläpp. Men för tids vinnande yrkar jag bara bifall
            till förslaget i betänkandet.
          </note>
          <note>
            (Applåder)
          </note>
          <note>
            I detta anförande instämde Kristina Yngwe (C) och Fredrik Malm
            (FP).
          </note>
          <note type="speaker">
            Anf. 218 STINA BERGSTRÖM (MP) replik:
          </note>
          <note>
            Herr talman! Hörnefors, Norrbyskär, Håstaholmen, garveritomten
            i Svenljunga, Sands såg och kvarn, Sala silvergruva, Pråmån, Dalby,
            Vassmolösa ångsåg, Köpmannebro, Köja, Lessebo – det är bara några
            exempel på var det finns förorenade områden som klassats som mycket
            farliga, områden fyllda med gifter, tungmetaller och farliga kemikalier.
          </note>
          <note>
            Det finns många andra exempel på sådana områden ute i landet.
            Det är något som varje kommunpolitiker känner till väl och oroar
            sig för. Ibland finns det en ägare att ställa till svars, men
            alltför ofta finns det inte det. Då blir det ett gemensamt ansvar
            för oss skattebetalare. Men tillräckligt med pengar till att sanera
            de här tickande miljöbomberna har i årtionden saknats i miljöbudgeten.
          </note>
          <note>
            Därför ville vi skjuta till 170 miljoner kronor till anslaget
            för sanering och återställning av förorenade områden. Det är en
            ökning med 40 procent jämfört med årets anslag. Projekten jag
            räknade upp i början är bara några exempel på områden som skulle
            ha sanerats nästa år med de pengarna. Naturvårdsverket låg i startgroparna.
          </note>
          <note>
            Nu blir det inte av, för den här viktiga satsningen har Centerpartiet
            tillsammans med Moderaterna, Kristdemokraterna, Folkpartiet och
            Sverigedemokraterna tagit bort. Och man har inte nöjt sig med
            det utan även lagt sig på en ännu lägre nivå än i år. Man har
            minskat anslaget med 13 miljoner.
          </note>
          <note>
            Jag vill fråga Lena Ek: Varför vill Centerpartiet minska anslaget
            till sanering och återställning av förorenade områden?
          </note>
          <note type="speaker">
            Anf. 219 LENA EK (C) replik:
          </note>
          <note>
            Jag vill återkomma till ett par saker. För det första vilka det
            är som betalar. 19 miljarder plockas in på höjda arbetsgivaravgifter
            på unga. Det är i Östergötland, som jag representerar, drygt 25
            000 unga under 25 år som berörs. Det är i de områden i Småland
            som nämns av Stina Bergström ungefär lika många.
          </note>
          <note>
            Jag tycker att hållbar utveckling handlar om att klara utanförskapet,
            klara ekonomin och klara miljön. Det innebär att vi avvisar de
            skattehöjningar som ni lägger huvudsakligen på unga och näst mest
            på landsbygden med 4,7 miljarder, enligt Miljöpartiets egna beräkningar.
            Det är mycket pengar för företag ute i landet som ska betala kilometerskatt.
          </note>
          <note>
            Nu kommer jag till den andra delen av Stina Bergströms fråga.
            Sorgligt nog skulle de här pengarna, om de nu funnes och det vore
            skäligt att ta dem från unga och landsbygden, ändå inte kunna
            användas. Flaskhalsarna när det gäller sanerade områden är geologiska
            undersökningar, ny teknik och personal.
          </note>
          <note>
            Naturvårdsverket har gått igenom och klassificerat alla förorenade
            områden i Sverige och har en åtgärdslista. Det har under flera
            år varit så att pengar blivit över på kontot på grund av brist
            på personella och tekniska resurser. Ansatsen är vällovlig men
            fungerar inte i praktiken, och finansieringen tycker jag är ganska
            hemsk.
          </note>
          <note type="speaker">
            Anf. 220 STINA BERGSTRÖM (MP) replik:
          </note>
          <note>
            Herr talman! Jag har varit i kontakt med Naturvårdsverket och
            hört vad de har för planer och fått precis de här listorna. Man
            ligger i startgroparna för att sanera dessa områden nästa år,
            men nu blir det inte av. Nu får man slå till nödbromsen.
          </note>
          <note>
            Den här sänkningen innebär att Naturvårdsverket får mindre resurser
            till tillsyn, och den är ju också jätteviktig. På många områden
            finns det någon som är ansvarig, alltså någon man kan skicka fakturan
            till när man sanerar. Men det handlar också om att upptäcka nya
            områden. Även om det finns 80 000 olika objekt på Naturvårdsverkets
            lista över förorenade områden är den inte komplett. Det dyker
            hela tiden upp nya.
          </note>
          <note>
            Vi kan till exempel fråga Kallingeborna. I Kallinges dricksvatten
            har man hittat det giftiga ämnet PFOS. Källan var försvarets brandskum.
            Det hade funnits i vattnet i många år utan att det hade upptäckts.
            Höga halter av detta ämne i blodet kan orsaka bland annat leverskador,
            försämrat immunförsvar och cancer.
          </note>
          <note>
            Det är jätteviktigt att vi undviker att dessa giftiga ämnen hamnar
            i vårt vatten, och om de ändå hamnar där är det vansinnigt viktigt
            att vi upptäcker dem. Därför är det viktigt med de extra pengarna.
            Det är viktigt med pengar till miljöövervakning och åtgärder för
            havs- och vattenmiljö. Bara de pengarna är en satsning med ytterligare
            170 miljoner kronor som Centerpartiet har strukit ur budgeten.
          </note>
          <note>
            De pengarna är i samma storleksordning som den enda satsning
            ni har, nämligen på bilar och laddstolpar. Därför vill jag fråga
            Lena Ek: Varför tycker Centerpartiet att det är viktigare att
            satsa på bidrag till bilinköp än på rent dricksvatten till våra
            barn?
          </note>
          <note type="speaker">
            Anf. 221 LENA EK (C) replik:
          </note>
          <note>
            Jag tycker att det är något magstarkt att prata om förhållandet
            mellan barn och miljö på det sätt som Stina Bergström gör. Av
            de 25 miljarder som finansierar vänsterregeringens satsningar
            drar man in 19 genom höjda arbetsgivaravgifter för ungdomar. I
            de områden vi nu talar om, till exempel runt Orrefors, är ungdomsarbetslösheten
            hög. Det är den i delar av Östergötland.
          </note>
          <note>
            Det är viktigt att unga människor kommer i arbete. Då kan man
            inte fördubbla kostnaden att anställa unga. 19 miljarder av 25
            miljarder är ökade skattehöjningar. Det är därför vi har valt
            att prioritera unga under 25 och att inte höja skatterna. Därför
            har vi mindre pengar att göra av med.
          </note>
          <note>
            När det gäller förorenade områden litar jag på Naturvårdsverket.
            Det tycker jag att både tidigare och nuvarande miljöministrar
            ska göra också i andra frågor. Katalogiseringen är klar och åtgärderna
            pågår. Uppdragen är givna till expertmyndigheterna. Anslagsbristerna
            när det gäller sanerade områden handlar om personal och teknik.
          </note>
          <note>
            Frågan om PFOS har jag ställt till miljöminister Åsa Romson.
            Jag har frågat vad hon gör för att hjälpa människor i Blekinge
            och vid de olika flygplatserna. Hon hade då inget svar. Jag tycker
            att Stina Bergström ska ställa frågan till miljöministern, som
            är ansvarig för att sanera just de här områdena.
          </note>
          <note>
            Vi skulle ha sett till att man hade hjälpt människor i de här
            områdena. Sedan den nya regeringen tillträdde har det arbetet
            stått stilla. Man har tagit emot expertrapporter, men man har
            inte tagit ett enda beslut för att hjälpa till.
          </note>
          <note type="speaker">
            Anf. 222 JENS HOLM (V):
          </note>
          <note>
            Herr talman! Jag kommer att överskrida min talartid med kanske
            25 procent, något jag skriftligen har framfört till presidiet.
          </note>
          <note>
            I söndags kom jag hem från klimattoppmötet COP 20 i Lima, Peru.
            Återigen missade världens länder möjligheten att fatta de nödvändiga
            besluten för att förhindra att vår planet går mot en okontrollerad
            och rent av farlig klimatförändring.
          </note>
          <note>
            Egentligen är detta är inget som sker någon gång i framtiden.
            På många platser är faran redan här. Tuvalus premiärminister Enele
            Sopoaga, som talade på mötet, menade att för hans land handlade
            klimatförhandlingarna om att välja mellan liv och död. Sopoaga
            sa i sitt anförande, till hela klimattoppmötet: För mitt land
            handlar det här om huruvida vi ska få finnas kvar som land eller
            om vi kommer att försvinna.
          </note>
          <note>
            Ja, det låter dramatiskt, men klimatfrågan handlar om just liv
            och död. Jag kunde ha citerat många andra sydföreträdare från
            klimattoppmötet. Men jag tror och hoppas att alla vi här inne
            förstår att läget är akut och att vi måste handla nu.
          </note>
          <note>
            Det är frustrerande att de globala klimatförhandlingarna inte
            levererar de nödvändiga besluten. Å andra sidan finns det inget
            som hindrar oss i Sverige att snabbt ställa om till minskade utsläpp
            och att anpassa vårt samhälle till ett förändrat klimat. Och det
            var just det som var vitsen med den budget som regeringen lade
            fram och som hade Vänsterpartiets stöd. Budgeten innehöll några
            av de största satsningarna på miljö och klimat på mycket länge
            – en höjning av det här utgiftsområdet, nr 20, med drygt 1,5 miljarder
            bara för nästa år. Allt detta omintetgörs nu efter det att de
            borgerliga partierna och Sverigedemokraterna röstade ned regeringens
            budget den 3 december.
          </note>
          <note>
            Med de lokala investeringsprogrammen – 200 miljoner kronor från
            och med nästa år, och 600 miljoner kronor årligen från och med
            2016 – skulle kommuner, landsting och företag kunna söka stöd
            för lokala investeringar i förnybar energi, hållbara trafiklösningar,
            energieffektivisering, åtgärder för beteendeförändringar, klimatinformation
            och allt annat som skulle minska våra utsläpp och dessutom skapa
            många nya gröna jobb. Att lokala investeringsprogram har varit
            framgångsrika tidigare visar utvärderingarna, till exempel från
            Naturvårdsverket, av de tidigare klimatinvesteringsprogrammen.
            Detta stoppas nu av de borgerliga partierna och Sverigedemokraterna.
          </note>
          <note>
            Vi skulle också ha gett ett välbehövligt bidrag, ungefär 200
            miljoner kronor under mandatperioden, till att anpassa Sverige
            till det förändrade klimatet. Det handlar om pengar som skulle
            gå utöver de pengar som sedan tidigare har funnits för klimatanpassning.
            Det var satsningar som skulle ha handlat om att bygga om delar
            av våra städer, skydda oss mot havsnivåhöjningen och extremväder,
            säkerställa fortsatt livsmedelsförsörjning, skydda vårt grundvatten
            och förhindra farliga skred, bara för att nämna några exempel.
            Klimatanpassningsarbetet har länge varit eftersatt i Sverige.
            Tyvärr uteblir nu denna viktiga satsning på grund av de borgerliga
            partierna med stöd av Sverigedemokraterna.
          </note>
          <note>
            Våra myndigheter som arbetar på det här området – Naturvårdsverket
            och Myndigheten för samhällsskydd och beredskap – skulle också
            ha fått ökade anslag för att koordinera arbetet med minskade utsläpp
            och klimatanpassning. Det uteblir nu på grund av de borgerliga
            partierna med stöd av Sverigedemokraterna.
          </note>
          <note>
            På toppmötet i Lima underströk alla länder vikten av att vi gör
            vår hemläxa, särskilt vi i den industrialiserade delen av världen.
            Det är ju vi som har skapat klimatförändringen. Hur ska Sverige
            nu kunna göra detta med den budget som de borgerliga plus Sverigedemokraterna
            röstat fram? Den innebär ju neddragningar på över 1,5 miljarder
            kronor redan nästa år.
          </note>
          <note>
            Nu vill jag fråga Johan Hultberg, Moderaterna, Lena Ek, Centerpartiet,
            Fredrik Malm, Folkpartiet, Magnus Oscarsson, Kristdemokraterna
            och Martin Kinnunen från Sverigedemokraterna: Vad är er plan?
            Hur ska Sverige nu kunna vara trovärdigt på klimatområdet? Varför
            äventyrar ni våra barns framtid? Varför försvårar ni livsbetingelserna
            för miljontals människor runt om i världen, särskilt de som lever
            på de små ö-staterna och i fattiga länder som Bangladesh, Bolivia
            och Botswana?
          </note>
          <note>
            Johan Hultberg, Moderaterna, Lena Ek, Centerpartiet och Martin
            Kinnunen! Ni har talat före mig, så ni kan begära replik på mitt
            anförande. Jag hoppas att ni gör det, så att vi här och nu kan
            ha den här viktiga debatten och jämföra de två budgetalternativen.
          </note>
          <note>
            Vi vet att med nuvarande beslut och styrmedel kommer Sverige
            inte att nå 14 av de 16 uppsatta miljömålen. Våra miljömål är
            i praktiken hela det svenska miljöarbetet. Den biologiska mångfalden
            är en grundbult i detta.
          </note>
          <note>
            Någon liknade biologisk mångfald vid ett flygplan. Det handlar
            om mängder med små komponenter som tillsammans utgör en helhet.
            Alla delar behövs. Annars kan inte flygplanet flyga, i alla fall
            inte på ett säkert sätt. Och vem skulle vilja sätta sig i ett
            flygplan där det fattas fyra fem viktiga komponenter? Inte jag,
            i alla fall.
          </note>
          <note>
            Det är precis här vi befinner oss i dag i den svenska naturen.
            Skogsbruket drivs av en enfald i stället för en mångfald. Sjöar
            och Östersjön växer igen. Djur- och växtarter dör ut. Kemikalier
            och utsläpp smutsar ned vår natur. Hela ekosystem hotas, och därmed
            riskeras hela grunden för vår välfärd: naturen.
          </note>
          <note>
            Det var därför som vi lade fram ett fullt finansierat förslag
            i den här budgeten med de största satsningarna på mycket länge
            för att skydda mer av vår natur, för att sanera förstörda områden
            och för att rena Östersjön – för att ta några exempel. Men på
            grund av de borgerliga partierna, med stöd av Sverigedemokraterna,
            blir det ingenting av det.
          </note>
          <note>
            Om vi lägger vår rödgröna budget bredvid den borgerliga, med
            stöd av Sverigedemokraterna, kan vi se att skillnaderna i miljöansvar
            är påfallande. Jag skulle vilja nämna några satsningar som nu
            inte blir av – och nu talar jag bara om 2015:
          </note>
          <note>
             660 miljoner kronor extra till skydd av värdefull natur. Nej,
            säger de borgerliga och Sverigedemokraterna.
          </note>
          <note>
             350 miljoner kronor extra till åtgärder för värdefull natur.
          </note>
          <note>
             183 miljoner kronor extra till sanering av förorenade områden.
          </note>
          <note>
             75 miljoner extra till miljöövervakning.
          </note>
          <note>
             75 miljoner extra till havs- och vattenmiljösatsningar.
          </note>
          <note>
             35 miljoner extra till Naturvårdsverket.
          </note>
          <note>
             20 miljoner extra till Havs- och vattenmyndigheten.
          </note>
          <note>
            De borgerliga partierna med stöd av Sverigedemokraterna säger
            nej till alla dessa extra satsningar.
          </note>
          <note>
            Moderaterna, Centerpartiet, Folkpartiet, Kristdemokraterna och
            Sverigedemokraterna! I er budget kan banker, storföretag och Sveriges
            allra, allra rikaste räkna med mer pengar i plånboken. Alla andra
            får mindre: pensionärer, arbetslösa och låginkomsttagare. Till
            detta kan vi nu också lägga vår hårt sargade miljö. Det här är
            högerpolitik när den är som värst: Åt den som har skall varda
            givet. Och det här finansieras med ökade klyftor och miljösvek.
          </note>
          <note>
            Jag har träffat mängder av företrädare för miljörörelsen, från
            Naturskyddsföreningen, Världsnaturfonden och Greenpeace. Jag träffar
            biståndsorganisationer, företagare inom miljöteknikbranschen,
            vindkraftsbolag, miljöengagerade lokalpolitiker och många andra
            som tar de här frågorna på största allvar. Alla frågar mig: Kan
            det verkligen vara sant att Sveriges riksdag nu avfärdar ökade
            satsningar på det viktiga miljö- och klimatområdet? Jag undrar
            detsamma. Är det verkligen sant? Det är det tyvärr. Då undrar
            man förstås: Varför sviker ni miljön? Vi vill ha svar.
          </note>
          <note>
            Herr talman! Jag skulle också vilja understryka något i egenskap
            av ordförande för den gemensamma uppföljnings- och utvärderingsgrupp
            som vi har i det här utskottet. Vi har gemensamt utvärderat regeringens
            arbete inom utgiftsområde 20. Det finns som en bilaga i det här
            betänkandet. Och alldeles färsk är vår gemensamma utvärdering
            av arbetet mot övergödning. Det är ett arbete som främst bedrivs
            i så kallade LOVA-projekt och inom ramen för det svenska landsbygdsprogrammet.
          </note>
          <note>
            Vi kan konstatera att det här har varit väldigt viktiga åtgärder.
            Det finns en del förbättringspotential, men överlag har det varit
            viktigt, och det har levererat viktiga resultat. Det har också
            genererat ett stort lokalt engagemang. Det här är verksamheter
            som vi gärna ser att man fortsätter med.
          </note>
          <note>
            Jag ber om ursäkt för att jag drog ut på tiden alldeles för mycket.
          </note>
          <note>
            (Applåder)
          </note>
          <note type="speaker">
            Anf. 223 JOHAN HULTBERG (M) replik:
          </note>
          <note>
            Herr talman! Jag inser att detta är en seger för Jens Holm. Han
            lyckades provocera upp mig i talarstolen. Men det är väl också
            den enda seger han ska få.
          </note>
          <note>
            Herr talman! Jag tycker dock att det är lite fräckt av Jens Holm
            att apostrofera ledamöter i kammaren som faktiskt inte har möjlighet
            att begära replik. Det tycker jag inte hör till god ton.
          </note>
          <note>
            Men den politik som regeringen och Vänsterpartiet för är lite
            av en, om talmannen ursäktar uttrycket, kissa-i-brallan-politik.
            Att höja arbetsgivaravgifterna för ungdomsjobb ger en skön förstärkning
            av budgetramen första året, men efteråt blir det kallt och otrevligt
            när allt färre unga kan få det där första viktiga jobbet, när
            företag tvingas att varsla, när arbetslösheten stiger, när svensk
            ekonomi saktar in och när skatteintäkterna inte ökar utan kanske
            rent av krymper. Ja, då får vi mindre pengar att debattera om
            här i riksdagen, hur de ska fördelas.
          </note>
          <note>
            Det är trots allt så att det faktum att vi har en tillväxt leder
            till att vi under kommande år får ökade skatteintäkter med uppskattningsvis
            30 miljarder. Det är 30 miljarder som vi kan satsa på att få en
            bättre skola och på att få en bättre utbyggd infrastruktur. Det
            kan vara satsningar inom miljöpolitiken och vad vi nu väljer att
            prioritera.
          </note>
          <note>
            Men man måste ha klart för sig att utan en politik för jobb och
            utan en politik för tillväxt kan vi aldrig klara att långsiktigt
            göra investeringar och att skydda mer skog. Därför skulle jag
            vilja fråga Jens Holm: Hur ska Vän ­ sterpartiet och regeringen
            långsiktigt ha möjlighet att skydda skog, göra saneringar av värdefulla
            områden och så vidare utan att ha en politik för fler jobb?
          </note>
          <note>
            Ditt parti, tillsammans med regeringspartierna, för en jobbfientlig
            politik, där Sveriges unga och företag ska betala för höjda ersättningar
            för att inte arbeta. Det är skadligt för svensk ekonomi men faktiskt
            också för svensk miljö.
          </note>
          <note type="speaker">
            Anf. 224 JENS HOLM (V) replik:
          </note>
          <note>
            Först vill jag säga något till alla som jag har apostroferat.
            Det stämmer, som Johan Hultberg säger, att vissa inte kan begära
            replik på mitt anförande. Men jag kan lova att jag kommer att
            begära replik på era. Vi kommer alltså att stå här uppe och debattera.
            Det blir nog inget större problem med den saken.
          </note>
          <note>
            Sedan vill jag säga något till Johan Hultberg: Det är intressant
            att du, som ingen annan i världen, såvitt jag vet, kan se in i
            framtiden. Du vet exakt vad som kommer att hända med vår budget.
          </note>
          <note>
            Det som vi däremot kan göra är att titta på de åtta åren av borgerlig
            politik. Inte tycker jag att den har imponerat särskilt mycket
            när det gäller att skapa jobb. Vi vet att vi, då ni tog över,
            hade en arbetslöshet på drygt 6 procent – det kallade Anders Borg
            för massarbetslöshet. Och när ni slutade låg arbetslösheten på
            ungefär 8 procent. Jag vet inte vad Anders Borg kallade det, för
            han slutade hux flux att tala om arbetslöshet.
          </note>
          <note>
            Självklart skapar vi nya jobb genom att vi investerar. Ett av
            de områden som vi vill investera i är just miljön. Vi vill investera
            i lokal omställning. Det är därför vi tycker att de lokala klimatinvesteringsprogrammen
            är så viktiga. Och din kommun, Johan Hultberg, som är Växjö, kan
            fortsätta att ansöka om pengar för att bedriva framgångsrika lokala
            klimatinvesteringsprogram, skapa nya jobb, minska energianvändningen,
            se till att man transporterar sig på ett effektivare sätt och
            framför allt minska utsläppen.
          </note>
          <note>
            Det här är först och främst en miljödebatt och en klimatdebatt,
            inte någon arbetsmarknadsdebatt. Därför skulle jag vilja fråga
            Johan Hultberg: På vilket sätt tycker du att det svenska miljöarbetet
            stärks genom att man redan nästa år, med er budget, drar ned på
            det här viktiga utgiftsområdet med över 1 ½ miljard kronor? Det
            är en sänkning med över 20 procent utifrån det som regeringen
            har föreslagit.
          </note>
          <note type="speaker">
            Anf. 225 JOHAN HULTBERG (M) replik:
          </note>
          <note>
            Herr talman! Nästa års miljöbudget är en förstärkning med 185
            miljoner – låt oss vara ärliga och säga det. Det är en förstärkning;
            nästa års miljöbudget är 3,6 procent högre än den innevarande.
          </note>
          <note>
            Sedan är jag glad att Jens Holm tar upp Kloktstödet. Jag har
            nämligen ställt flera frågor till kollegerna i den rödgröna röran
            om vilka effekter och utsläppsminskningar det här stödsystemet
            beräknas ge . I budgeten står det inte ens hundra ord om denna
            satsning som Jens Holm är så oerhört stolt över. Det ska satsas
            2 miljarder på någonting man ägnar hundra ord åt i en budget på
            fyra tusen sidor. Jag tycker inte att det är seriöst. Vi måste
            ju få någon analys – någon beskrivning – av vilka effekter det
            här stödsystemet ska få.
          </note>
          <note>
            Min hemkommun Växjö är en välskött, borgerlig allianskommun som
            ju har råd att investera i biogasproduktion, i att helt fasa ut
            oljan i fjärrvärmeverket och så vidare, tack vare att man har
            ett gott företagsklimat som gör att skatteintäkterna tickar in
            när företag växer och anställer fler. Det finns dock ingen beskrivning
            av vad det stödsystem som föreslås väntas ge. Jag tycker att det
            är oerhört viktigt att vi har samma krav på vår miljöpolitik som
            vi har inom andra områden, nämligen att politiken ska ge resultat.
          </note>
          <note>
            Jag tycker att det är beklämmande att Vänsterpartiet tillsammans
            med Socialdemokraterna och Miljöpartiet uppenbarligen tycker att
            miljöpolitiken är ett spel där högst anslag vinner. Jag tycker
            att vi ska fokusera på resultat och är stolt över att utsläppsminskningstakten
            fördubblades under Alliansens tid och att utsläppen sedan 2006
            har minskat med 14 procent. Jag är stolt över att det har tillkommit
            400 naturreservat, att vi har inrättat Havs- och vattenmyndigheten,
            att vi har infört LOVA-bidraget och att vi har fasat ut kemikalier
            samt fått på plats en strategi för kemikaliearbetet och den biologiska
            mångfalden.
          </note>
          <note>
            Jag är långt ifrån nöjd, men jag är bekymrad över att Alliansens
            arbetslinje utmanas av en jobbfientlig regering.
          </note>
          <note type="speaker">
            Anf. 226 JENS HOLM (V) replik:
          </note>
          <note>
            Jag kan börja med att säga så här: Jag sitter inte i regeringen
            och har inte suttit och skrivit budgeten, men som alla vet har
            man inte särskilt lång tid på sig direkt efter ett val. När jag
            tittar på den budget som dessvärre har röstats igenom nu kan jag
            också säga att den lämnar ganska mycket i övrigt att önska – så
            sent som i dag fick vi rösta om återförvisning på kulturområdet,
            därför att den borgerliga budgeten uppenbarligen var så extremt
            dåligt genomarbetad att man inte kunde klubba det området.
          </note>
          <note>
            När det gäller de lokala klimatinvesteringsprogrammen bedrev
            en mängd kommuner i Sverige lokala klimatinvesteringsprogram under
            tio års tid. Man sökte pengar från staten, och sedan betalade
            man in en del pengar själv. Detta pågick från 2003 ända fram till
            2012; ni avskaffade ju det, men det tickade på i några år innan
            ni hann stoppa allting helt och hållet. Totalt gick staten in
            med 1,3 miljarder kronor, vilket skalades upp till nästan 6 miljarder
            kronor genom lokala bidrag och även genom att företag gick in.
            Man genomförde 751 åtgärder över hela landet.
          </note>
          <note>
            Under den här tiden minskade utsläppen med över 11 miljoner ton.
            Man minskade energianvändningen med två terawattimmar, tror jag
            att det var, elektricitet varje år. Det gjordes tack vare klimatinvesteringsprogrammen,
            som faktiskt ibland brukar framhållas som effektivare än den svenska
            koldioxidskatten vad gäller att både minska utsläpp och energieffektivisera.
            Jag noterar att Johan Hultbergs hemkommun Växjö har genomfört
            sex väldigt framgångsrika klimatinvesteringsprogram på lokal nivå.
          </note>
          <note>
            Det här vill vi fortsätta med, men vi vet att det finns en del
            förbättringspotential. Så är det alltid med det här, och vi kommer
            förstås att ta till oss det. Nu blir det tyvärr inte så här, utan
            ni har röstat ned alla de viktiga lokala klimatinvesteringarna.
            Utsläppsminskningarna och de nya jobben uteblir alltså, tyvärr.
            Tacka de borgerliga och Sverigedemokraterna för det!
          </note>
          <note>
            (Applåder)
          </note>
          <note type="speaker">
            Anf. 227 FREDRIK MALM (FP):
          </note>
          <note>
            Herr talman! Miljöfrågorna är några av de största utmaningarna
            mänskligheten står inför. Det är vi alla väl medvetna om. Vi som
            lever i den här generationen, här och nu, har ett stort ansvar
            inte bara för oss själva utan också för våra barn och kommande
            generationer.
          </note>
          <note>
            Herr talman! Sedan Alliansen tillträdde har ett antal viktiga
            steg tagits mot ett grönt Sverige. Utsläppen har minskat med 14
            procent, och andelen förnybar energi har ökat med 8 procent. Vi
            har fler miljöbilar på gatorna, och vindkraften producerar tio
            gånger så mycket el. I dag har Sverige högst andel förnybar energi
            i Europeiska unionen. Mer än hälften av vår energi kommer totalt
            sett från förnybara källor, och även inom transportsektorn ökar
            andelen förnybart – för åtta år sedan var endast 3 procent av
            transportsektorns drivmedel förnybart, och i dag är den siffran
            uppe i nästan 16 procent.
          </note>
          <note>
            Det betyder förstås inte att allting är frid och fröjd, men det
            betyder att Sverige har kommit en bit på vägen. Vi har också möjlighet
            att påverka andra länder. Vi är ett föregångsland. I den rankning
            det hänvisades till här tidigare betraktas Sverige nu som världens
            näst bästa land på klimatpolitik. Vi har generationsmål, miljökvalitetsmål,
            etappmål, Miljömålsberedningen och annat. Vi har också ett styrsystem
            för att hela tiden kunna följa upp detta, vilket förstås är mycket
            viktigt.
          </note>
          <note>
            I den här budgeten, herr talman, är det klart att debatten handlar
            om enskilda sakanslag och annat. Det är dock viktigt att vi också
            kan höja blicken och se de stora perspektiven. Jag tycker att
            Lena Ek tog upp detta mycket bra, och även såväl Jens Holm som
            Miljöpartiet. Ansatsen togs i det som har varit i Lima, och jag
            gissar att klimat- och miljöministern kommer att göra likadant
            i sitt anförande.
          </note>
          <note>
            Det är förstås otroligt viktigt att Sverige nu kan växla in det
            starka miljöengagemang vi har och de stora miljöinsatser vi kan
            göra, och att vi ligger i framkant. Vi måste kunna växla in det
            till att hjälpa och trycka på andra länder, samt öppna för andra
            länder att välja den väg vi har tagit för att förbättra klimatet
            och minska utsläppen av växthusgaserna.
          </note>
          <note>
            Det är också så, herr talman, att Kina i dag släpper ut mer koldioxid
            per person än vad Europeiska unionen gör. Det är fel att hävda
            – vilket en del gör, ofta de EU-negativa partierna – att det är
            Europeiska unionen som är den stora boven i klimatfrågan. Så är
            det nämligen inte. Men om vi ser att det finns möjlighet att sy
            in de stora länder som också har stora utsläpp – Kina, Indien,
            Ryssland, USA och andra – i ett klimatavtal och få dem att göra
            större åtaganden för minskade utsläpp av växthusgaser är det väldigt
            viktigt.
          </note>
          <note>
            Sannolikt är det avtal som nu slöts mellan Kina och USA bland
            det mest avgörande vi har sett i alla fall de senaste åren – och
            kanske kommer att se framöver. Det är oerhört viktigt att dessa
            länder börjar göra vinnande åtaganden på det sättet. Det gör också
            att man kan lösa upp knutar i Paris och annat.
          </note>
          <note>
            Förutom detta, herr talman, finns det en annan internationell
            aspekt av miljö- och klimatfrågorna som är viktig, och det är
            säkerhetspolitiken och utrikespolitiken. Vi i den fria världen
            har, till följd av vår stora import av framför allt olja och gas,
            ett alldeles för stort beroende av odemokratiska stater. Det innebär
            i andra änden att det finns länder som till exempel Ryssland,
            Saudiarabien eller Venezuela som gör stora intäkter på vårt beroende.
          </note>
          <note>
            Dessa länder använder intäkterna till att försöka skapa sig någon
            sorts regional hegemoni och ta strupgrepp på grannländer i Östeuropa,
            lägga sig i andra länders angelägenheter i Latinamerika, understödja
            rebeller i Syrien eller vad det nu må vara. Det hänger ihop med
            vårt beroende av den här typen av energi, och därför måste detta
            minska.
          </note>
          <note>
            Därtill, herr talman, finns det ytterligare en viktig internationell
            dimension. Förutom nödvändigheten i klimatavtal och nödvändigheten
            i att minska vårt beroende av de här diktaturerna måste vi se
            att jorden i dag har mer än 7 miljarder invånare. Vi kan också
            se att den befolkningsutveckling och de demografiska siffror vi
            har innebär att befolkningen i världen kommer att fortsätta växa.
            Det betyder att vi har enorma utmaningar under de kommande 10,
            20, 30 eller 100 åren när det gäller att klara livsmedelsförsörjningen
            i världen.
          </note>
          <note>
            Därför är det väldigt oroväckande, även om det kan tyckas vara
            en detalj, om Sverige med den nya regeringen nu väljer att ansluta
            sig till dem som är mer och mer skeptiska och avståndstagande
            till att följa de vetenskapliga rekommendationerna vad gäller
            exempelvis introduktion av nya grödor och material som till exempel
            kan vara genetiskt modifierade.
          </note>
          <note>
            Det är viktigt att vi värnar biotekniken, och det är viktigt
            att vi värnar forskningen, som kan hjälpa till att lösa upp de
            avgörande knutarna för världens framtida livsmedelsförsörjning.
          </note>
          <note>
            Herr talman! Vi föreslår flera saker i budgeten som är värda
            att notera och som är viktiga för att minska det fossila inslaget.
            Bland annat är det satsningen på supermiljöbilspremien. Det är
            115 miljoner kronor mer där. Det är också investeringsstöd för
            laddinfrastruktur för elbilar, bland annat nya laddstolpar. Där
            satsar vi 75 miljoner. Om några år ska det utvecklas ett nytt
            system där de som har mycket energislukande bilar får betala mer
            än de som väljer de mer miljövänliga alternativen. Vi ser förstås
            fram emot ett sådant system också.
          </note>
          <note>
            Med detta yrkar jag bifall till förslaget i utskottets betänkande.
          </note>
          <note>
            (Applåder)
          </note>
          <note type="speaker">
            Anf. 228 JENS HOLM (V) replik:
          </note>
          <note>
            Herr talman! Det är de borgerliga partierna, Fredrik Malm, tillsammans
            med Sverigedemokraterna som har röstat igenom budgetramarna. Det
            är därför vi har fått göra om alla betänkanden för de olika utgiftsområdena.
          </note>
          <note>
            För det här utgiftsområdet fanns ett förslag om att vi skulle
            lägga ut 6 miljarder kronor för det kommande året. Nu blir det
            inte så. Det blir 4 ½ miljard i stället, det vill säga mer än
            20 procent mindre. Det är mängder av viktiga miljösatsningar som
            inte blir av.
          </note>
          <note>
            Jag frågade i mitt anförande vad er plan är. Hur ska Sverige
            kunna behålla en hög miljöprofil, och hur ska vi kunna gå framåt
            på miljö- och klimatområdet?
          </note>
          <note>
            Både Fredrik Malm och jag är från Stockholm, och jag tror att
            han har små barn precis som jag. Ibland besöker vi Vinterviken
            i Stockholm, och där kan vi få informationen från offentliga tjänstemän
            att vi ska vara försiktiga så att barnen inte stoppar stenar eller
            små pinnar i munnen. Det ska de ju inte göra under några omständigheter,
            men just i Vinterviken är det extra farligt eftersom det är ett
            extremt förorenat område. Vinterviken är inte det enda stället,
            utan det finns ungefär 80 000 förorenade områden runt om i Sverige.
          </note>
          <note>
            I vårt budgetförslag vill vi höja anslaget för marksanering kraftigt
            med 183 miljoner kronor redan för nästa år. Det tar ni bort nu
            helt och hållet. Hur ska områden som Vinterviken och alla de andra
            svårt förorenade områdena i Sverige kunna saneras med de små anslag
            ni har i er budget?
          </note>
          <note type="speaker">
            Anf. 229 FREDRIK MALM (FP) replik:
          </note>
          <note>
            Herr talman! Det är viktigt att påpeka i diskussionen om budgetra
            ­ marna att det vi har att förhålla oss till och jämföra med är
            förstås situa ­ tionen i dag, det vill säga budgeten för innevarande
            år. Vi har inte före ­ slagit några neddragningar gentemot den
            budget som ligger och de medel som olika verksamheter och myndigheter
            har att röra sig med. Tvärtom innebär de budgetramar som riksdagen
            har röstat för och den statsbudget vi får en ökning av anslagen
            för mil jövård och miljöpolitik med 3,6 pro ­ cent, det vill säga
            185 miljoner.
          </note>
          <note>
            Detta klarar vi av att göra utan att behöva höja några skatter.
            Vi klarar av att göra detta utan att behöva bedriva en politik
            som riskerar att slå mot jobb och tillväxt. Det ska vi vara stolta
            över.
          </note>
          <note>
            Vi har haft alliansbudgetar i Sverige i åtta år, snart nio år.
            Det har inneburit ökningar på detta område, och det har också
            inneburit förbättringar. Precis som jag nämnde i mitt anförande,
            herr talman, har u tsläppen minskat med 14 procent, andelen förnybart
            ökat med 8 procent och så vidare. Sverige är rankat som världens
            näst bästa klimatland i dag.
          </note>
          <note>
            Vi anser att förstärkningarna är positiva. Vi noterar att i budgetpropositionen
            var det avsevärt högre anslag på flera områden. Det är ingenting
            vi förnekar. Det är klart att det är så. Våra anslag är jämfört
            med budgetpropositionen lägre, men det är till följd av att vi
            inte genomför de mycket stora skattehöjningar som skulle drabba
            jobb och tillväxt.
          </note>
          <note type="speaker">
            Anf. 230 JENS HOLM (V) replik:
          </note>
          <note>
            Den här debatten handlar om att det finns två budgetförslag att
            förhålla sig till. Det är regeringens budgetförslag, som skulle
            innebära kraftiga ökningar med ungefär 33 procent på området.
            Anslagsområde 20 höjs till 6 miljarder kronor.
          </note>
          <note>
            Sedan har vi de borgerliga partiernas budget, med stöd av Sverigedemokraterna,
            som i förhållande till regeringens budget innebär neddragningar
            på drygt 1 ½ miljard kronor. Marksanering är just ett sådant område.
            Jag noterade att Länsstyrelsen i Stockholms län var glad när regeringens
            b udgetförslag lades fram. Då sa länsstyrelsen att man äntligen
            kan sanera Vinterviken. Det är fråga om en enorm kostnad. Det
            är såklart inte bara i Stockholm som det finns enorma områden
            som måste saneras, utan det gäller runt om i hela landet.
          </note>
          <note>
            Detsamma gäller de lokala klimatinvesteringarna. Stockholms stad,
            Fredrik Malm, var aktiv i det tidigare klimatinvesteringsprogrammet
            och gjorde mängder med framgångsrika investeringar i biogas, hållbara
            transporter, miljöinformation på förskolor och skolor och så vidare.
            Detta vill våra lokalpolitiker fortsätta med. De vet att det är
            ett sätt att mobilisera medborgarna, det är ett sätt att minska
            utsläppen effektivt och det är ett sätt att skapa nya jobb. Nu
            blir det ingenting alls av de lokala klimatinvesteringarna därför
            att er budget har vunnit. Vad är er plan för att Sverige ska flytta
            fram positionerna på miljö- och klimatområdet?
          </note>
          <note type="speaker">
            Anf. 231 FREDRIK MALM (FP) replik:
          </note>
          <note>
            Herr talman! Vad gäller frågorna av mer fiskal karaktär går det
            att notera att regeringen, efter förhandlingar med Vänsterpartiet,
            lägger fram en budgetproposition med över 20 miljarder i skattehöjningar.
            7–8 procent av den stora skattehöjningen läggs på miljöområdet,
            och det är förvisso bra.
          </note>
          <note>
            Vi från Alliansens sida väljer att inte höja skatter, men vi
            förmår ändå att göra prioriteringar så att vi kan öka anslaget
            till miljöbudgeten jämfört med innevarande år. Det är viktigt.
            Den kontinuitet som har tjänat Sverige väl fortsätter att löpa,
            och den har visat att när vi har tagit ansvar för Sverige har
            vi i ökad utsträckning prioriterat miljö- och klimatfrågorna.
          </note>
          <note type="speaker">
            Anf. 232 MAGNUS OSCARSSON (KD):
          </note>
          <note>
            Herr talman, riksdagsledamöter och åhörare! I klimatdebatten
            låter det på hemmaplan ofta som att Sverige inget gjort, att Sverige
            är ett dåligt land. Men om vi tittar på de olika mätningarna är
            det knappast fråga om ett klimatpolitiskt ragnarök. Sverige är
            ett av de grönaste länderna i världen. Över detta ska vi vara
            stolta men självfallet inte slå oss till ro. Tvärtom måste vi
            fortsätta att hitta nya spännande lösningar.
          </note>
          <note>
            I Alliansens budget ingår satsningar på supermiljöbilspremie
            och elbilsstolpar. Ambitionen är också att vi ska minska användandet
            av det fossila bränslet. Vi måste samtidigt komma ihåg att när
            vi diskuterar klimatfrågan kan vi inte bara tänka i termer av
            utgiftsområden. Bättre och mer miljövänliga kommunikationer är
            också ett uttryck för en fortsatt ambitiös miljöpolitik. Jag tänker
            förstås på våra satsningar på järnvägen i det vi kallar Sverigebygget.
            Där ingår investeringar i snabbgående tå g och en utbyggnad av
            järnvägar som skulle innebära de största satsningarna på järnvägen
            sedan stambanorna byggdes under 1800-talets andra hälft. Detta
            är en framsynt miljöpolitik.
          </note>
          <note>
            Herr talman! Begreppet hållbar tillväxt innehåller, som ni hör,
            de facto ordet ”tillväxt”. En del tycks glömma det andra ordets
            betydelse. Utan tillväxt blir det svårt att bygga något hållbart.
            Med tekniska innovationer och förbättrad produktivitet kan tillväxten
            vara en del av lösningen snarare än problemet.
          </note>
          <note>
            Herr talman! De rödgrönas budget hade med sina föreslagna skattechocker
            inneburit ett svårt slag mot exempelvis ungdomars inträde på arbetsmarknaden.
            Detta är inte vägen till ett hållbart samhälle.
          </note>
          <note>
            Jag vill avsluta med några hoppfulla ord. Visst återstår mycket
            att göra på miljöområdet. Men fundera en stund över de värderingsförskjutningar
            som skett och de miljöåtgärder som vidtagits i Sverige sedan exempelvis
            1960-talet. På politisk nivå är miljökonsekvensbedömningar en
            självklarhet, på privat nivå funderar vi över vilket färdmedel
            som släpper ut minst och så vidare. Jag är övertygad om att miljömedvetenheten
            kommer att fortsätta att öka. Vi i Sverige har varit pådrivande
            – det ska vi naturligtvis fortsätta att vara.
          </note>
          <note>
            Det ger faktiskt anledning till viss optimism. Sverige hamnar
            alltid högt upp i olika rankningar när det gäller att ta miljöansvar.
            Låt oss bara se till att inte förväxla nostalgiska drömmar om
            en sorts Fäbodsverige med en konstruktiv klimatdebatt. Det är
            nämligen inte samma sak.
          </note>
          <note>
            (Applåder)
          </note>
          <note type="speaker">
            Anf. 233 Klimat- och miljöminister ÅSA ROMSON (MP):
          </note>
          <note>
            Det är väldigt många fina och starka ord om behovet av miljöinsatser
            och allvaret i den situation världen, Sverige, Stockholm och vi
            alla individuellt står inför när vi vet att vårt samhälle och
            vår generation som första generation på planeten faktiskt styr
            över hela de planetära systemen.
          </note>
          <note>
            Det är ett oerhört ansvar som ligger på axlarna inte minst på
            oss politiker med den kunskapen. Med detta är det också väldigt
            bra att det finns mycket kunskap om vad vi kan göra åt problemen.
          </note>
          <note>
            Jag ska säga att jag nästan varje dag i mitt jobb som klimat-
            och miljöminister för Sverige är glad över den miljödebatt vi
            har i vårt land, med de inspirerande medborgare, städer, stora
            och små kommuner, företagare, innovatörer, entreprenörer men också
            många politiker från olika partier som håller detta politiska
            område väldigt högt och ser det som väldigt viktigt.
          </note>
          <note>
            Det ger mig fundamentet att se att ska vi bygga ett hållbart
            samhälle, ska vi ha en hållbar produktion av både det vi i vår
            generation behöver här och nu och det våra barn behöver i framtiden,
            behöver vi först och främst se till att vi har ordning på klimat-
            och miljöfinanserna. Utan de finanserna finns det ingen budget
            i framtiden för våra barn för att producera livsmedel, få sitt
            vatten renat, få sin luft fri från gifter och få sin miljö fri
            från kemikalier som påverkar våra kroppar.
          </note>
          <note>
            Med detta sagt vill jag vara tydlig med att det också handlar
            om att ta ansvar för de möjligheter man kan ge. Man kan vara glad
            åt sin situation, att den har blivit bra. Vi kan se att miljötillståndet
            i Sverige på många sätt har blivit bättre de senaste åren. Vi
            kan också se att detta hänger ihop med ett gemensamt ansvar som
            många politiker och många medborgare i kommuner, städer och företag
            har tagit.
          </note>
          <note>
            Men vi kanske också i den här debatten måste se: Vilka är möjligheterna
            i dag, och hur kan de bära frukt? Hur kan vi ta de möjligheterna?
            Har vi inte ett ansvar inför våra barn, inför kommande generationer,
            att ta alla de möjligheter till miljöförbättringar som faktiskt
            finns där?
          </note>
          <note>
            Där skulle jag vilja vara ganska kritisk till de beslut som den
            här riksdagen håller på att ta.
          </note>
          <note>
            Genom att säga nej till de fullt ut finansierade satsningarna
            på klimat- och miljösidan i den budgetproposition som regeringen
            lade fram säger man nej till möjligheterna för Sverige att ta
            ett steg till i arbetet med att vara ett föredöme i världen, med
            att vara ett land som satsar på det viktigaste vi har, det vill
            säga framtiden och inte minst fundamentet för vår ekonomi.
          </note>
          <note>
            Det har varit väldigt mycket prat här om att vi först måste ha
            en tillväxt och en ekonomi för att sedan kunna satsa på miljön.
            Men alla vet ju att det handlar om att se vad som är hållbart.
            Vi måste ha hållbara investeringar, och vi måste ha en hållbar
            ekonomi, för att det ska ge utveckling.
          </note>
          <note>
            Där skulle jag vilja peka på att de miljö- och klimatinvesteringar
            som ligger i regeringens budget handlar om 4 miljarder på tågsatsningar.
            Det talades här om att det var viktigt med Sverigebygget. Men
            det är som att det inte skulle vara viktigt med pengar. Jag tror
            att miljardbelopp i ökat underhållsstöd till tågen i Sverige är
            någonting som varje tågresenär önskar sig den dag man sitter med
            stoppsignal, ställverksfel, förseningar och fördyringar av sina
            resor.
          </note>
          <note>
            Jag tror att energieffektivisering av miljonprogram är det absolut
            mest smarta vi skulle kunna göra för att både höja miljöstatusen
            och satsa på jobb och investeringar i områden som skulle kunna
            betala tillbaka mycket väl i vårt samhälle. Men att ignorera det
            problemet, att blunda, att säga nej till energieffektiviseringar
            av mi ljonprogrammet – det är att missa en viktig möjlighet.
          </note>
          <note>
            Man säger nej till ökade resurser för klimatanpassning. De anslagen
            sjunker nu trots att vi har haft den sommar då flest svenskar
            har sett klimatförändringarna i vitögat, antingen med pumpar i
            källaren till fastigheter som blivit översvämmade, med vägar och
            järnvägar som man inte kan komma fram på, med ras och lermassor
            eller med de stora bränder som vi hade.
          </note>
          <note>
            Man säger nej till internationella klimatinvesteringar, trots
            att vi vet att det är nyckeln till hela solidaritet en med det
            avtal som vi alla i Sverige vurmar väldigt mycket för och som
            vi jobbar väldigt aktivt med på alla nivåer – inklusive klimat-
            och miljöministern för Sverige. Där drar vi ett oerhört tungt
            lass i att inte bara inspirera Europeiska unionen att hålla en
            ambitiös agenda utan också säkerställa att vi får ett avtal som
            hela tiden kan leverera ett bättre och mer ambitiöst resultat
            för alla länder. Alla länder kommer att behöva vara med i det
            här avtalet, och då behövs Sverige som en brobyggare mellan fattiga
            och rika länder, där vi har ett ansvar att ta.
          </note>
          <note>
            Genom att säga nej till satsningarna i regeringens budget på
            klimat- och miljöområdet säger man också nej till ett steg framåt
            för skötsel och skydd av vår a mest värdefulla natur ‑ , skogs-
            och havsområden.
          </note>
          <note>
            Jag har listor med mig på alla de projekt som Havsmyndigheten,
            Naturvårdsverket och andra myndigheter har suttit med för att
            se hur de skulle kunna förverkligas. Det gäller upprustning av
            vandringsleder. Det gäller naturum. Det gäller enskilda skogsägare
            som i dag får ålägganden om att de inte kan avverka skog för att
            det är värdefulla områden men som nu inte känner sig säkra på
            att få den ersättning de har rätt till enligt lagen. Där saknas
            det pengar. Det säger allianspartierna nej till i den budget de
            driver fram tillsammans med Sverigedemokraterna.
          </note>
          <note>
            Man säger också nej till satsningar på lokala klimatinvesteringar.
            Det har varit uppe till debatt här att det inte skulle gå att
            utvärdera. Det är bara nys.
          </note>
          <note>
            Titta på den utvärdering som Naturvårdsverket som ansvarig myndighet
            gjorde! 11 miljoner ton i minskade klimatutsläpp ledde dessa investeringar
            till i Sverige. Man samverkade på ett oerhört bra sätt, och vi
            skulle önska mer sådant samarbete i miljösammanhang i Sverige
            mellan den statliga nivån och kommuner och regioner. Det är de
            aktörer i Sverige i dag som bär de största möjligheterna med klimatsatsningarna.
            Vi skulle inte ha haft tillstymmelse till uppblomstringen av biogasproduktion
            i Sverige om vi inte hade haft de tidigare klimatinvesteringsstöden.
          </note>
          <note>
            Man hänvisar till några siffror som skulle visa att det här inte
            är effektivt. Men då undrar jag: Tycker man verkligen från majoriteten
            i denna kammare att den biogassatsning som Sverige gjorde inom
            de tidigare programmen inte var effektiv, inte var positiv och
            inte var ett extra klimatsteg framåt för Sverige?
          </note>
          <note>
            Jag skulle kunna dra den långa listan kring vad det betyder att
            de här pengarna inte längre finns kvar. Man drar ned över 20 procent
            på den budget som ligger på utgiftsområdet vi diskuterar. Man
            drar ned 43 procent på biologisk mångfald. På det område som unikt
            platsar på de flesta av de svenska miljömålen, de mål som vi så
            gärna skulle vilja uppnå, behöver man se att resurserna har betydelse.
          </note>
          <note>
            Sist men inte minst skulle jag vilja nämna miljöövervakningen.
            Vi är alla väldigt tagna av den spridning av gifter som vi ser
            i vår miljö som hotar dricksvatten och våra barns hälsa. Här fanns
            det en satsning som var tydligt inriktad från regeringen på en
            ökad miljöövervakning inte minst riktad mot havs- och vattensektorerna.
            Den drar man nu ned. Jag vill inte se föräldrarna till de barnen
            i ögonen när man säger: Det kan hända igen, för vi har inte tillräcklig
            koll på hur dricksvattenreservoarerna fungerar i den delen.
          </note>
          <note>
            Slutligen kan jag konstatera att i den lista på neddragningar
            som utskottsmajoriteten med allianspartierna drar fram tillsammans
            med Sverigedemokraterna är det minus på varenda post. Det är minus
            på naturskydd och minus på satsningar på klimatinvesteringar som
            skulle kunna leda till stora satsningar på laddstolpar. Det förstår
            jag att ni väldigt gärna vill ha, för det lägger ni i en annan
            liten post. Ni vill bara inte lägga lika mycket pengar, och ni
            vill inte samarbeta med kommunerna. Det är minus på varenda post
            förutom just två anslag om laddstolpar och supermiljöbilspremie.
          </note>
          <note>
            Regeringen tycker förvisso att supermiljöbilspremien behövs fram
            tills att vi förhoppningsvis tidigare än om två år lyckas få fram
            ett bonus–malus-system. Självklart ska de som har köpt bilar under
            hösten som kvalificerar i klasserna också få supermiljöbilspremie
            precis enligt samma direktiv som alla andra. Det kommer regeringen
            att besluta om på måndag. Det är en självklar och rättvis princip.
          </note>
          <note>
            (Applåder)
          </note>
          <note type="speaker">
            Anf. 234 LENA EK (C) replik:
          </note>
          <note>
            Herr talman! Efter den senaste tidens rejäla genomgångar av svensk
            miljö- och klimatpolitik kan vi kanske rensa bort alla argumenten
            om att det inte är någonting som fungerar i detta land. Vart tionde
            år gör OECD en enorm genomgång av medlemsländernas miljöpolitik.
            Sverige har gjort det under det drygt senaste året.
          </note>
          <note>
            Slutresultatet, om man sammanfattar det, är ett oerhört högt
            beröm för den politik som har förts av flera regeringar i rad
            och några rekommenda ­ tioner på hur man kan bli ännu bättre.
            Germanwatch, en mycket högt respekterad tankesmedja, sa i förra
            veckan att Sverige är näst bäst på klimat i världen.
          </note>
          <note>
            Vad är det då som gör att vi har kunnat hål la en bra stabil
            ekonomi, skapa 370 000 nya jobb under åtta år och ändå nå de miljöresultaten?
            Jo, att vi försöker att forma en politik från Alliansens sida
            där jobb och miljö hör ihop.
          </note>
          <note>
            I vänsterregeringens budgetförslag finns inte den kopplingen.
            Det innebär att grön skatteväxling är någonting som inte existerar
            i vänsterregeringens budget medan Alliansen har tunga gröna skatteväxlingar.
          </note>
          <note>
            Av de 25 miljarder som vänsterregeringen höjer skatterna med
            är mer än 15 miljarder skattehöjningar på unga i ett läge när
            vi trots allt som har gjorts fortfarande har 14 ½ procents ungdomsarbetslöshet.
            Jag tycker inte att det är en hållbar utveckling. Varför struntar
            ni i unga människor under 25 år, Åsa Romson?
          </note>
          <note type="speaker">
            Anf. 235 Klimat- och miljöminister ÅSA ROMSON (MP) replik:
          </note>
          <note>
            Jag tror, ser och hör i debatten att utskottet är väldigt intresserat
            av utvärderingar. Det kan vara intressant att veta vad utvärderingen
            av den halverade ungdomsarbetsgivaravgiften egentligen säger.
            Den säger att det är väldigt svårt att veta om det inte bara går
            som en subvention rakt in i de företag som typiskt sett har yngre
            i arbetskraften. Vore det i så fall inte bättre att använda de
            pengarna mer strategiskt på att låta de unga som i dag inte kommer
            in på arbetsmarknaden på grund av saknad utbildning få den?
          </note>
          <note>
            Jobb och miljö hänger ihop. Det är precis det som regeringen
            lyckas med att växa ihop, för en gångs skull. Jag ska ge dig en
            eloge, Lena Ek. Du stod under den förra regeringen upp och sa:
            Det lönar sig att vara ett föredöme. Det lönar sig att göra mer
            hemma för att visa upp att man också kan göra någonting. Det lönar
            sig dessutom, eftersom vi får investeringar i företag och innovation.
          </note>
          <note>
            Problemet var att du hade en finansminister och en statsminister
            som i varje debatt i den här kammaren sa: Sverige gör redan så
            mycket. Vi tänker inte ha några högre klimatambitioner. Det är
            bättre att några andra ska göra det. Vi vill göra alla våra satsningar
            på de smarta klimatsatsningarna någon annanstans.
          </note>
          <note>
            Den här regeringen håller med dig, Lena. Vi håller med om att
            det är klimatsatsningar och klimatinvesteringar här i Sverige
            som är viktiga för hur vi visar upp och ger ett gott exempel utomlands
            och som ger jobb och investeringar i Sverige.
          </note>
          <note>
            Hur många jobb ger energieffektiviseringarna i miljonprogramsområden
            jämfört med att man sänker och halverar ungdomsarbetsgivaravgifterna
            i Sverige? Jag tror att jobbkonsekvensen är betydligt bättre för
            de jobb som vi ger genom att investera i grönt i Sverige här och
            nu.
          </note>
          <note type="speaker">
            Anf. 236 LENA EK (C) replik:
          </note>
          <note>
            Herr talman! Vänsterregeringen plockar in 15 miljarder i ökade
            arbetsgivaravgifter på unga människor under 25 år i ett läge när
            vi har en hög ungdomsarbetslöshet, problem med utanförskap och
            problem med nyanlända unga människor som står ännu längre från
            arbetsmarknaden. Av de 15 miljarderna kommer det tillbaka 450
            miljoner i form av traineejobb. Det är inte hållbart. Jobb och
            miljö hänger ihop.
          </note>
          <note>
            Jag har dragit ett tungt lass för att de argumenten ska komma
            fram genom bland annat det internationella forskningsprogrammet
            New Climate Economy, som till och med Obama tweetade om därför
            att han tyckte att argumenten var vettiga. Det är kanske inte
            världens mest klimatpådrivande president, men ändå. Det är argument
            som har slagit an globalt.
          </note>
          <note>
            Dessa sammanhang är väldigt viktiga. Men vi kan inte strunta
            i hur det ser ut. Det är anledningen till att vi inte har lika
            mycket pengar att lägga på olika utgiftsområden som ni har, även
            om vi har samma summor på tio av tjugo. Det är en grundläggande
            överensstämmelse som jag tror är bra för Sverige.
          </note>
          <note>
            På tio har ni högre. De pengarna hämtar ni från unga människor
            som redan har det svårt. Jag tror inte att det är bra. En hållbar
            utveckling inkluderar ekonomi, jobb och miljö. Det är det viktiga.
          </note>
          <note>
            När det gäller de olika Klimpanslagen måste man titta på vad
            det är som ger jobb. Att dra undan resurser från företag och lägga
            de pengarna på bidrag är ingenting som hjälper.
          </note>
          <note>
            Däremot hade det hjälpt med en satsning på laddstolpar. Vi är
            överens om supermiljöbilspremien. Men laddstolparna är totalt
            frånvarande i er budget. Varför det, när det är den största, närmaste
            och mest praktiska klimatinsatsen vi kan göra nu i detta land?
          </note>
          <note type="speaker">
            Anf. 237 Klimat- och miljöminister ÅSA ROMSON (MP) replik:
          </note>
          <note>
            Det verkar som att vice ordföranden i miljö- och jordbruksutskottet
            inte har läst regeringens proposition och inte heller lyssnat
            på hur vi efter hand har preciserat när vi har gått vidare med
            förordningsförslagen, som skulle träda i kraft om vårt förslag
            gick igenom här.
          </note>
          <note>
            När det gäller laddinfrastruktur i Sverige ger vi en bättre stabil
            finan ­ sieringsgrund för det än vad Alliansen gör tillsammans
            med Sverigedemo ­ kraterna i sitt förslag. Vi ger det till de
            aktörer som i dag planerar för ladd ­ infrastrukturen på sitt
            sätt. Vi ger till kommuner och regioner, och vi gör det inom ramen
            för de lokala klimatinvesteringarna. Det tycker vi är viktigt.
          </note>
          <note>
            Där får man dessutom en uppföljning av resultatet för minskningen
            av klimatpåverkan. När det gäller det projekt som allianspartierna
            föreslår i sin motion vill man bara bestämma att det är laddstolpar.
            Man vill inte ha någon utvärdering. Man vill inte veta hur mycket
            koldioxid vi min skar med det. Man vill skicka i väg det i ett
            system där politikerna i riksdagen sitter och bestämmer att vi
            ska ha ett visst antal laddstolpar.
          </note>
          <note>
            Jag tycker inte att det är seriöst. Det är mycket bättre att
            samverka med de aktörer som i dag sitter på planeringen av Sveriges
            laddinfrastruktur, och det är kommuner och regioner.
          </note>
          <note>
            Jag tycker att du döljer en sak när det gäller ditt finansiella
            resonemang, Lena Ek. Ni säger nämligen nej till en sak som är
            ganska tydlig i OECD:s rapport: Man kan använda miljöskatter bättre.
            De svenska miljöskatterna har sjunkit som andel av budgeten konsekvent
            under alliansregeringens tid. Det tycker jag är tråkigt. Vi ligger
            nu ungefär i mitten bland EU-länderna.
          </note>
          <note>
            Skulle vi höja dem i enlighet med Miljöpartiets förra skuggbudget,
            som i valrörelsen skulle framstå som en extrembudget, skulle vi
            ungefär hamna på Finlands nivå i dag när det gäller miljöskatter.
            De konkreta miljöskatter som regeringen lägger fram i sin proposition
            i samband med detta säger ni till allra största delen nej till
            .
          </note>
          <note>
            Man får inte en fungerande miljöpolitik när man inte kan se att
            man ska ge förutsättningar för företag att vara miljövänliga så
            att de också ser att det gör det lönsamt. Kostnaderna ska vara
            på den som släpper ut gifterna och utsläppen. Det är en väldigt
            viktig politik om man ska vara grön.
          </note>
          <note type="speaker">
            Anf. 238 JOHAN HULTBERG (M) replik:
          </note>
          <note>
            Herr talman! Jag tackar ministern, som är med oss i kväll under
            debatten. Det välkomnar jag.
          </note>
          <note>
            Även klimat- och miljöminister Åsa Romson lyfte fram Kloktstödet.
            Jag sa inte att det gamla Klimpsystemet var värdelöst. Men det
            var uppenbart att de t hade stora brister. Det är inte jag som
            säger det. Till exempel Konjunkturinstitutet, som utvärderade
            systemet, konstaterar bland annat att 11 procent av anslaget gick
            till administrativa kostnader och att 40 procent av projektmedlen
            hade kunnat fördelas mer effektivt.
          </note>
          <note>
            Jag som är moderat och som tillhör Alliansen har som en oerhört
            viktig princip för politiken att den ska vara effektiv och att
            vi ska visa stor hänsyn till och respekt för skattebetalarnas
            pengar. Därför tycker inte jag att ett sådant system är good enough.
            Det duger helt enkelt inte.
          </note>
          <note>
            Och nu låter det på ministern, herr talman, som att det är exakt
            samma system som ska införas. Jag frågar här hur det nya Kloktsystemet
            ska vara utformat. Då får jag till svar att det gamla Klimpsystemet
            var så effektivt. Det tycker jag först och främst inte att det
            var. Men min fråga är: Är det det gamla systemet som ska återupprättas?
            Jag trodde att det var ett nytt system. I valrörelsen talade ni
            om att ni hade tagit intryck av det norska systemet och att detta
            var något nytt och nydanande som ni skulle sjösätta. Är det alltså
            det gamla Klimpsystemet som ska införas, med 11 procent administrativa
            kostnader och så vidare? Det är mycket bekymmersamt om det skulle
            vara så. Det är min första fråga.
          </note>
          <note>
            Sedan tycker jag att det är beklagligt att Miljöpartiet har gjort
            den grova vänstergir som man har gjort. Man har gått från att
            i någon mening ha varit ett grönt liberalt parti till att nu komma
            ut som ganska rött. Man har seglat under falsk flagg. Nu är det
            kraftiga höjningar av skatter på jobb och arbete som man vill
            göra. Borta är den gröna skatteväxlingen, och här är den röda
            skattechocken.
          </note>
          <note type="speaker">
            Anf. 239 Klimat- och miljöminister ÅSA ROMSON (MP) replik:
          </note>
          <note>
            När det gäller de administrativa kostnader som du hela tiden
            hänvisar till i det gamla Klimpsystemet är det självklart att
            man tar intryck av utvärderingarna och anpassar systemet på bästa
            sätt. Vi har otroligt mycket bättre förutsättningar att ha ett
            klimatinvesteringsstöd som går i takt och minskar administrationsbördan.
            Dels finns det teknik på plats när det gäller kommunikation mellan
            myndigheterna och kommunerna, dels finns det redan upprättade
            modeller för hur man beräknar klimateffekter av olika förslag.
            Det var en kunskap i Myndighetssverige som växte fram genom de
            lokala insatser man tidigare gjorde. Kunskaperna ledde fram till
            att man då kunde utvärdera inte bara kostnaden utan också effekten.
          </note>
          <note>
            Det är klart att man alltid kan utvärdera kostnaden och tycka
            att det är dyrt därför att man inte vill lägga de pengarna. Men
            vad är effekten? Precis som ledamoten Jens Holm visade ledde detta
            jämfört med de kostnader man hade för programmen från statens
            sida, som mångdubbelt möttes av företag och kommuners investeringar
            på sitt håll, till 11 miljoner ton minskade koldioxidutsläpp.
            Jag tycker att Johan Hultberg ska fundera lite på effekten. Vill
            vi ha mindre klimatutsläpp kanske man behöver göra en liten investering
            för att få detta att sprida sig.
          </note>
          <note>
            Tycker Moderaterna att biogassatsningen i Sverige är dålig? Ni
            har ju suttit i kommun efter kommun och tagit del av just dessa
            pengar för att på det mest effektiva sättet få matavfall att bli
            biogas som stadsbussar, sopbilar och liknande kan gå på. Jag är
            stolt över denna utveckling i Sverige. Det är nämligen den som
            leder till att vi nu ligger så bra till i dessa rankningar, bland
            annat därför att vi har fått det lokala samhället att vara med
            på tåget. Det är dumt att vara nationell politiker och inte se
            att det är där arbetet görs.
          </note>
          <note>
            Jag skulle slutligen vilja ställa en fråga till Johan Hultberg:
            Varför har Moderaterna gett upp friluftslivet och utemiljön? Varför
            är man inte beredd att se att de mest värdefulla naturmiljöerna
            i skog och hav är värda att satsa på när man så brutalt skär ned
            på de satsningar som regeringen ville göra?
          </note>
          <note type="speaker">
            Anf. 240 JOHAN HULTBERG (M) replik:
          </note>
          <note>
            Herr talman! Om vi börjar där ministern slutar kan vi konstatera
            att under Alliansens tid ökade avsättningstakten när det gäller
            värdefull natur. Vi skyddade väsentligt mycket mer skog än den
            föregående regeringen gjorde. Vi har lyckats leva upp till delmålet
            inom Levande skogar, och vi har lyckats skapa ett enormt frivilligt
            engagemang hos markägarna ute i skogsbruket.
          </note>
          <note>
            Jag tror att en framgångsrik politik på miljö- och klimatområdet
            är en politik som skapar ett större engagemang än bara statliga
            insatser. Om vi ska kunna nå målet En giftfri vardag måste vi
            få med oss branscherna inom kemiindustrin. Vi måste få med oss
            dem som säljer kosmetika. Vi måste få med oss läkemedelsproducenterna
            och så vidare.
          </note>
          <note>
            Samma sak är det naturligtvis när det kommer till skogen och
            värdefull natur. Den politik som vi har fört med frihet under
            ansvar har lett till att skogsägare och markägare har tagit ett
            enormt stort frivilligt ansvar. De har avsatt 1,2 miljoner hektar
            skogsmark. Jag välkomnar den positionsförflyttning som Miljöpartiet
            har gjort. Det finns nu ganska positiva skrivningar i budgeten
            om de frivilliga avsättningarna. När vi har stått här tidigare
            i kammaren och debatterat skogspolitiken har tonläget, minst sagt,
            varit ett annat. Jag är glad över detta.
          </note>
          <note>
            För att återgå till Klokt konstaterar jag att Konjunkturinstitutet
            konstaterade att det fanns en uppenbar risk för att utsläppsminskningarna
            överdrevs av det gamla systemet. Nu säger ministern att det finns
            tydligt uträknat hur stora utsläppsminskningar det nya tänkta
            systemet ska resultera i. Det hade varit intressant om det hade
            presenterats i budgeten. Men det gör det inte. Vi har ingen aning
            om vad dessa miljarder kommer att ge. Det är där min kritik är.
            Vi vet inte vad resultatet blir.
          </note>
          <note>
            Avslutningsvis, herr talman, välkomnar jag det besked som Åsa
            Romson har gett i dag om att också hon ger tummen upp för Förbifarten.
            Men jag skulle vilja fråga miljöminister Åsa Romson: Hade man
            inte kunnat använda de fyra miljoner som varje dag har runnit
            rätt ned i rännstenen till något mer effektivt, till exempel byggandet
            av nya cykelvägar?
          </note>
          <note type="speaker">
            Anf. 241 Klimat- och miljöminister ÅSA ROMSON (MP) replik:
          </note>
          <note>
            Vi fick inte så mycket svar på hur Moderaterna skulle fortsätta
            att påstå att de värnar det rörliga friluftslivet, som är beroende
            av att vi har skyddsvärda naturmiljöer och ett sunt skogsliv.
            Det är visst sant att man har lyckats göra en del avsättningar,
            inte minst gjorde man en smart delning mellan Sveaskogs ägor och
            naturreservat. Det tycker jag var bra, och det stödde också Miljöpartiet.
          </note>
          <note>
            Problemet här är dock att man skyddar marker men inte avsätter
            någonting för en ökad skötsel. Det betyder att vandringslederna
            i Sverige förfaller. Det handlar om informationen till allmänheten
            när man närmar sig ett naturreservat, både när det gäller hur
            värdefullt det är och när det gäller att ens veta att naturreservatet
            finns där. Jag har talat med Naturvårdsverket, och de säger att
            de inte ens har haft pengar att sätta upp markeringar om att områden
            är statliga naturreservat. De har inte haft de resurserna.
          </note>
          <note>
            Jag tycker att det är ett svek mot alla de m i Sverige som uppskattar
            våra mest värdefulla skogsmiljöer och marina miljöer. Vi har ett
            stort arbete vi behöver göra för att skydda mer av de marina miljöerna.
            Det står nu inne fram till dess att det står klart hur en regering
            som vill driva en offensiv miljöpolitik ser att det kräver insatser
            och pengar.
          </note>
          <note>
            Det är lätt att stå här i kammaren och säga att man vill jättemycket.
            Men så fort det kommer till pengar är det inte riktigt effektivt,
            och då måste man göra det på ett annat sätt. Så kommer aldrig
            Sverige framåt. Den företagsledning som sitter och funderar över
            hur de i nästa steg ska kunna forma sig och vara ett miljöföredöme
            sitter inte och säger att de aldrig är villiga att satsa några
            pengar och att det alltid ska gå på den förra budgeten. Om man
            inte ändrar budgetar och om man inte har visioner tar man inte
            heller vara på de möjligheter som Sverige, som är ett sådant rikt
            land, har.
          </note>
          <note>
            Därför är det tråkigt att vi i dag får beskedet att dessa 43
            procents minskningar på biologisk mångfald består när allianspartierna
            i riksdagen drar igenom sin budget med Sverigedemokraterna.
          </note>
          <note type="speaker">
            Anf. 242 FREDRIK MALM (FP) replik:
          </note>
          <note>
            Herr talman! Jag välkomnar klimat- och miljöministern till kammaren.
          </note>
          <note>
            Jag har en fråga som delvis har berörts i tidigare debatter och
            inte minst i valrörelsen. Det gäller Miljöpartiets syn på tillväxt.
            Det har givetvis också en stark koppling till miljö- och klimatfrågorna.
            Åsa Romson gick till val på ett valmanifest för Miljöpartiet där
            det stod att Sverige ska sträva efter ett ekonomiskt system som
            inte bygger på tillväxt. I Miljöpartiets partiprogram står det
            att man vill bygga en ekonomi som gör sig fri från beroendet av
            ständig tillväxt.
          </note>
          <note>
            Man skulle kunna tro att Miljöpartiet i strävan efter att bli,
            så att säga, regeringsmaterial har försökt rensa bort de värsta
            stollerierna från partiets yngre dagar. Och det lyckades man ganska
            bra med. Fram tills att man drämde till med tillväxtstoppet i
            partiprogrammet.
          </note>
          <note>
            Nu går det alltså att notera att i floran av motioner i riksdagen
            under hösten återkommer detta. Det finns två motioner av sammanlagt
            tre miljöpartister i riksdagen som går ut på att man vill utreda
            hur Sverige ska kunna ha ett samhälle utan tillväxt. Man menar
            att det bland annat kan innebära massarbetslöshet och havererade
            statsfinanser – det är inte jag som säger det här, utan jag återger.
            Man vill se över hur man kan säkerställa vår försörjningsförmåga
            och välfärd vid nolltillväxt eller negativ tillväxt.
          </note>
          <note>
            Klimat- och miljöministern argumenterar mycket för stora satsningar
            på miljöbudgeten. Hur stora blir de framöver om Sverige inte ska
            ha någon ekonomisk tillväxt? Vilka andra områden får då stryka
            på foten för att Miljöpartiet ska kunna lägga fram sådana budgetpropositioner?
          </note>
          <note type="speaker">
            Anf. 243 Klimat- och miljöminister ÅSA ROMSON (MP) replik:
          </note>
          <note>
            Jag underlåter inte att kammaren har en debatt här om alla folkpartistiska
            enskilda motioner på olika teman som hade kunnat vara lätta att
            raljera över. Men jag tror att vi ska hålla oss till ämnesområdet
            för budgeten.
          </note>
          <note>
            Det är sant att Miljöpartiet står för att vi behöver ett hållbart
            ekonomiskt system som inte är beroende av tillväxt. Vi ser nämligen
            en stor fara i att ett ekonomiskt system som är beroende av ständigt
            ökad tillväxt, även när det bygger på ohållbara boliner, det vill
            säga ständig miljöförstöring. Det såg man inte minst vid finanskrisen.
            Det är inte hållbart. Och det tror jag till och med att en del
            rättrogna ekonomer hos Folkpartiet skulle hålla med om. Jag tror
            att den debatten skulle kunna vara lite mer sofistikerad. Den
            inställningen har Miljöpartiet haft.
          </note>
          <note>
            Låt mig fråga representanten för Folkpartiet som gärna diskuterar
            de teoretiska ekonomiska modellerna hur man ser på förhållandet
            mellan investeringar och skattesänkningar. När vi tittar på miljö-
            och klimatområdet ser vi nämligen att om man gör åtgärder och
            investeringar här och nu får man troligen – om man har gjort dem
            rätt och de har varit bra och lämpliga – en minskad kostnad för
            miljöproblem och ökad välfärd i form av bättre livskvalitet i
            framtiden. Det är konceptet för investeringar för framtiden. Det
            är också konceptet för en aktiv miljö- och klimatpolitik som fattar
            beslut nu men som ger effekter i framtiden.
          </note>
          <note>
            Vi kan se att de svenska besluten på 70- och 80-talen om fjärrvärmesystem
            och att man inkluderade biomassa i stället för kol och så vidare
            var viktiga och nästan helt avgörande för resultaten i klimatberäkningarna
            i år.
          </note>
          <note>
            Regeringens kritik i opposition och som vi nu vill vända på som
            regering är att vi måste ta aktiva beslut för klimatsatsningar
            för att vi ska få effekter även i framtiden. Vi är glada för att
            man kunde se en minskning av klimatutsläppen under allianstiden,
            men det var inte på grund av de aktiva besluten. Problemet var
            att de bidrog i väldigt liten grad.
          </note>
          <note type="speaker">
            Anf. 244 FREDRIK MALM (FP) replik:
          </note>
          <note>
            Herr talman! Det blir mycket intressant när klimat- och miljöministern
            argumenterar för att vi inte ska vara beroende av tillväxt. Samtidigt
            var det för en tid sedan en debatt om att Miljöpartiet skulle
            delta i ett möte med Pensionsgruppen.
          </note>
          <note>
            Just pensionssystemet är ett område som är specifikt kopplat
            till den ekonomiska tillväxten. När systemet skapades använde
            man den förmodade framtida tillväxten, som skrevs till 1,6 procent,
            för att kompensera pensionärerna under de första åren av pensionen.
            Jag har bett riksdagens utredningstjänst räkna på detta. Vad skulle
            det innebära för pensionerna om vi inte hade ekonomisk tillväxt?
            Jag förmodar att Åsa Romson står fast vid sitt ord från det förra
            inlägget, nämligen att det inte ska finnas en koppling till den
            ekonomiska tillväxten i pensionssystemet.
          </note>
          <note>
            Det skulle i så fall innebära att en förstaårspension i Sverige
            på 14 000 kronor skulle behöva sänkas till 11 620 kronor. Förstaårspensionärerna
            skulle få 2 380 kronor mindre i månaden om kopplingen till de
            ekonomiska tillväxttalen togs bort i pensionssystemet.
          </note>
          <note>
            Jag har bett riksdagens utredningstjänst att på samma sätt titta
            på ett annat område i budgeten som är kopplat till tillväxten,
            nämligen biståndet. 1 procent av vår bruttonationalinkomst ska
            gå till bistånd. Hur mycket skulle det innebära under en hel mandatperiod
            utifrån budgetpropositionens tillväxtprognoser jämfört med kraven
            i Miljöpartiets partiprogram?
          </note>
          <note>
            Vad skulle skillnaden bli med nolltillväxt i fyra år jämfört
            med i dag? Det skulle skilja ungefär 11 miljarder. Miljöpartiets
            nolltillväxt skulle innebära att man tar 11 miljarder från de
            fattiga. Om vi sätter det i relation till exempelvis de olika
            klimatbiståndssatsningarna skulle jag vilja fråga ministern hur
            det går att få ihop denna antitillväxtagenda med satsningar på
            klimatinvesteringar i andra länder.
          </note>
          <note type="speaker">
            Anf. 245 Klimat- och miljöminister ÅSA ROMSON (MP) replik:
          </note>
          <note>
            Jag vet inte om jag är här för att diskutera vare sig pensioner
            eller allianspartiernas behandling av pensionsuppgörelsen som
            jag tycker är oerhört oansvarig. Men jag tycker att det är viktigt
            att vi har långsiktiga överenskommelser om pensionerna eftersom
            jag tror att det skapar stabilitet. Dessutom tar vi på fullaste
            allvar att pensionsöverenskommelsen bygger på att vi inte ska
            föra över ekonomiskt ansvar på våra barn, utan vi ska ta det ekonomiska
            ansvaret nu för att kunna finansiera pensionsavsättningarna. Det
            har hela tiden varit Miljöpartiets linje.
          </note>
          <note>
            Du läser andras partiprogram med en viss felaktig tolkning, Fredrik
            Malm. Vi är inte för nolltillväxt. I valmanifestet säger vi att
            vi är för ett hållbart ekonomiskt system som inte är beroende
            av tillväxt. Det finns nämligen ett problem om man är beroende
            av en ohållbar tillväxt. Vi kan ta ett annat samtal om att det
            faktiskt finns ganska gott om det i dag, vilket är skrämmande.
            Om vi har tillväxt som bygger på stor miljöförstöring blir det
            ohållbart för våra barn. Det är bra att du nickar.
          </note>
          <note>
            Jag har en sista undran att skicka med till Folkpartiet som har
            ställt sig bakom ett budgetförslag och drivit igenom det med hjälp
            av Sverigedemokraterna i riksdagen. Varför skär ni bort 7 miljoner
            till forskningen på Formas? Varför tycker ni inte att miljöforskningen
            i Sverige är värd att satsas på? Varför tycker ni inte att det
            är en miljöinvestering både för miljöarbetet vi gör i Sverige
            och för våra barn? Det är oförklarligt för mig.
          </note>
          <note type="speaker">
            Anf. 246 MARTIN KINNUNEN (SD) replik:
          </note>
          <note>
            Herr talman! Man brukar ofta anklaga mitt parti för populism.
            Jag tycker inte att det är rättvist. För mig är det populism att
            helt utan grund dra politiska växlar av naturkatastrofer, hemska
            väderhändelser och bränder som sker i Sverige och sedan använda
            det i tidningsannonser för att skrämma folk till att rösta på
            Miljöpartiet. Det tycker jag är unken populism. Och jag hoppas
            att vi slipper se det i den kommande valrörelsen.
          </note>
          <note>
            Ministern och Miljöpartiet talar ofta om vikten av att Sverige
            ska gå före på klimatområdet. Det kan handla om att vi höjer skatter
            på energi mer än andra länder gör, att vi beskattar svenska bönder
            mer än bönder i andra länder beskattas eller att vi gör det svårare
            att leva på svensk landsbygd än det är att leva på landsbygden
            i andra länder.
          </note>
          <note>
            Min fråga till klimatministern är vilka analyser som ligger bakom
            att vi ska gå före på klimatområdet. Vilken analys ligger bakom
            att vi tror att det påverkar andra länder i önskvärd riktning?
          </note>
          <note type="speaker">
            Anf. 247 Klimat- och miljöminister ÅSA ROMSON (MP) replik:
          </note>
          <note>
            De analyserna bygger på alltmer solid internationell och nationell
            forskning. Det är forskning som visar att klimatförändringarna
            inte är något obskyrt hot i framtiden, utan de gäller här och
            nu. Flera talare har tidigare vittnat här om hur de allra fattigaste
            människorna, de allra fattigaste länderna, redan kämpar med detta
            i dag. De ser det tydligt som en fråga om liv eller död.
          </note>
          <note>
            Tack och lov är det inte på det sättet i Sverige. Här gäller
            det liv eller död för fjällräven. Vissa av oss kan känna solidaritet
            med den. Men det gäller även infrastruktur, samhällen som Göteborg
            som ligger låglänt vid en älvmynning, vägar och infrastruktur
            med risk för ras och skred och hettor – väldigt varma klimat –
            som ökar dödligheten för våra äldre i stadskärnor till exempel
            men som också leder till ökade skogsbränder. Det finns solitt
            vetenskapligt stöd för detta.
          </note>
          <note>
            Det är intressant att Sverigedemokraterna som enda parti i Sveriges
            riksdag ger namn åt svensk klimatskepticism och att allianspartierna
            väljer att lägga fram sin miljöbudget tillsammans med Sverigedemokraterna.
          </note>
          <note type="speaker">
            Anf. 248 MARTIN KINNUNEN (SD) replik:
          </note>
          <note>
            IPCC påstår inte i dag att extrema väderhändelser kan hänvisas
            till klimatförändringar. Det är det som jag förhåller mig till.
          </note>
          <note>
            Jag hade en annan fråga, gällande den föregångspolitik som Sverige
            för. Jag vill veta lite om vilken analys som ligger bakom detta.
            Det var egentligen min huvudfråga.
          </note>
          <note>
            Det gjordes en studie inom ramen för Expertgruppen för miljöstudier.
            Den visade att föregångspolitiken inte har någon effekt. Det finns
            inget stöd inom beteendevetenskapen för att Sverige har en effekt
            på andra länders klimatpolitik genom att vi gör det dyrare att
            leva och verka i Sverige.
          </note>
          <note>
            Rapporten lyfte också fram riskerna med koldioxidläckage. Jobb
            och tillverkning flyttar till andra länder och släpper ut koldioxid
            i de länderna i stället. Den forskningen är nog bristfällig, men
            min fråga är: Har regeringen några planer på att vidta några åtgärder
            för att utvärdera föregångspolitikens effektivitet? Har man några
            planer på förbättra utvärderingen och forskningen om riskerna
            vid koldioxidläckage?
          </note>
          <note type="speaker">
            Anf. 249 Klimat- och miljöminister ÅSA ROMSON (MP) replik:
          </note>
          <note>
            Regeringen säkerställer ju att det görs nedbrytbara analyser
            även på nationell nivå när det gäller till exempel klimatförändringar.
            I EPCC:s forskning gör man också regionala och lokala studier.
          </note>
          <note>
            Det här bygger på att den internationella forskningen som är
            tydlig med att man inte ska knyta – och det kan man nog aldrig
            göra – enskilda extremväderhändelser till en specifik påverkan
            såsom klimatförändringar. Men man påvisar redan i serier att dessa
            väderhändelser definitivt har en sådan anknytning. Det finns ett
            starkt stöd för det.
          </note>
          <note>
            Huruvida man ska vara föregångare eller inte är vi mer inne på
            en mer samhällsekonomisk och samhällsvetenskaplig analys. Det
            är många som anser att det inte är lika vetenskapligt som det
            rent naturvetenskapliga, därför att det har moraliska aspekter.
          </note>
          <note>
            Men det ter sig tämligen rimligt att det händer mer i en grupp
            om det finns någon i gruppen som agerar i en positiv riktning.
            Om man då kan få med sig andra, då kommer det att påverka hela
            gruppen. Det är inte något konstigt resonemang.
          </note>
          <note>
            Jag vill vända på frågan och säga: Vem av oss vill titta våra
            barn i ögonen och säga: Nej, men du vet att de där klimatförändringarna
            och klimatutsläppen, det tyckte vi inte var vårt bekymmer eftersom
            vi var ett så litet land, så liten stad eller så liten familj.
          </note>
          <note>
            Delar man upp hela världen i små städer, familjer eller länder,
            ja, då har ju ingen något ansvar. Inget ska göra någonting. Jag
            vet inte om det är det budskapet som vi vill skicka till våra
            barn när vi ser att det finns tunga vetenskapliga analyser som
            säger att den klimatförändring som redan pågår drabbar de allra
            fattigaste mest. De hänger ihop med mänsklig påverkan genom att
            vi förbränner fossila bränslen.
          </note>
          <note>
            Om det finns någonting som vetenskapen dessutom visar är det
            att vi kan göra någonting åt utsläppen. Vi kan nämligen minska
            på dem.
          </note>
          <note type="speaker">
            Anf. 250 JAN-OLOF LARSSON (S):
          </note>
          <note>
            Herr talman! Jag tänker först kommentera de inlägg som har gjorts
            här.
          </note>
          <note>
            Jag hörde när ledamoten Hultberg anklagade Miljöpartiet för att
            vara dörrmatta åt Socialdemokraterna. Sedan sa han att Miljöpartiet
            har varit det sedan åtta år tillbaka i tiden. Jag vet inte om
            det är mina historiekunskaper som brister eller om det är ledamoten
            Hultbergs. Men jag har för mig att vi hade ett väldigt gott samarbete
            med Centern från 1998 till 2002 då vi rensade upp i ekonomin efter
            en fruktansvärt dålig borgerlig regering.
          </note>
          <note>
            Från 2002 försökte både vi och Folkpartiet att bjuda upp Miljöpartiet
            till dans. Till sist tog de vår hand, och då hade vi ett samarbete.
          </note>
          <note>
            Nu när vi, Miljöpartiet och Vänstern har lagt fram en budget
            tillsammans anklagas budgeten för att utgöra en vänstersväng,
            vara tillväxtfientlig och det ena med det andra. Antingen är man
            en dörrmatta och lägger sig platt eller så är man inte det, och
            då respekterar man andra partier och tar till sig vad de säger.
          </note>
          <note>
            Om det är Moderaternas attityd att kalla partier för att vara
            dörrmattor när de samarbetar, ja, då är det fantastiskt att ni
            har hållit ihop så länge som ni har gjort.
          </note>
          <note>
            Jag hade först tänkt att koncentrera mig på det utvärderingsarbete
            som vi gör i miljö- och jordbruksutskottet. Det är ett fantastiskt
            bra arbete. Förutom uppföljning av regeringens resultatredovisning
            av utgiftsområdena 20 och 23, som görs varje år, har utskottet
            också gjort en uppföljning av de satsningar som har gjorts på
            stöd till lokala åtgärder mot övergödning.
          </note>
          <note>
            När jag säger att det är utskottet som har gjort uppföljningen
            menar jag naturligtvis de duktiga tjänstemän som vi har både inom
            miljö- och jordbruksutskottets kansli och också inom utvärderings-
            och forskningssekretariatet. De har återigen gjort ett fantastiskt
            jobb som de ska ett stort tack för och som är till nytta för oss
            och kommande ledamöter.
          </note>
          <note>
            Uppföljningen av stödet till lokala åtgärder mot övergödning
            visar att LOVA-stödet upplevs fungera väl. Utan att närmare gå
            in på de olika delarna skulle jag vilja rekommendera lokalpolitiker,
            personer som sitter i vattenråd med flera att ta del av uppföljningen.
            Den trycks ju – som Jens Holm tidigare sa – och kan fås härifrån
            riksdagen. Det finns många goda tankar som kan göra någonting
            bra ännu bättre.
          </note>
          <note>
            Herr talman! I dag har det diskuterats mycket om effekter av
            miljösatsningar. Det är det som uppföljningen handlar om. Vad
            fick vi för våra skattepengar? Av alla de miljarder som har satsats
            av den borgerliga regeringen 2006–2014 kan det konstateras att
            14 av 16 miljömål inte nås. Är det rätt satsade pengar? Ja, det
            kan man ju fråga sig.
          </note>
          <note>
            Uppföljningsgruppen har haft en del kommentarer, och alla är
            medvetna om att vi har bytt regering. Uppföljningen handlar ju
            om hur pengarna har använts under innevarande år av den förra
            regeringen.
          </note>
          <note>
            Utvärderingsarbetet har pågått under många år, och kommunikationen
            mellan utskottet och departementet har under åren utvecklats på
            ett mycket positivt sätt. Gruppen känner att departementet lyssnar
            och försöker att gå i den riktning som framkommer i uppföljningarna.
          </note>
          <note>
            Nu har vi en ny regering, och vår tro är att uppföljningsarbetet
            ska fortsätta att utvecklas på ett bra sätt.
          </note>
          <note>
            Herr talman! Jag tänkte ta upp några områden som lyftes fram
            i utvärderingsgruppen. En av de vanligaste kommentarerna som kom
            fram i uppföljningen var att det sker en blandning i redovisningen
            av vilka resultat som faktiskt uppnåtts och vilka insatser som
            har gjorts. Det har förekommit år efter år, men det har blivit
            lite stramare. Men det är viktigt att resultatredovisningen koncentreras
            till och redovisar resultatet av insatserna, inte att pengarna
            satsas på insatsen. Vi i riksdagen förutsätter att så görs.
          </note>
          <note>
            Under ett antal år har utskottet krävt en redovisning av hur
            den förra regeringen hanterade det samlade överskottet av utsläppsrätter.
            En stor fråga här i debatten har varit om regeringen kommer att
            ta till sig det tillkännagivande som gjordes av trafikutskottet
            vid voteringen. Kommer den verkligen att lyssna till detta?
          </note>
          <note>
            När det gäller utsläppsrätter gjordes ett tillkännagivande 2010.
            För fyra år sedan gjordes ett tillkännagivande om att regeringen
            skulle redovisa vad regeringen tänkte göra med överskottet av
            utsläppsrätter. Nu har utskottet fått en förklaring, men inte
            från den förra regeringen.
          </note>
          <note>
            Man trodde att det fanns ett internationellt beslut om att de
            flesta länder inte skulle handla med utsläppsrätter, och då blev
            de i praktiken värdelösa. Det var ju sunt, men nu fanns det inget
            sådant beslut. Det fanns bara något slags frivillig överenskommelse
            som inte var till något förpliktande.
          </note>
          <note>
            Nu har den nuvarande regeringen tydliggjort att utsläppsrätterna
            ska annulleras, vilket de fyra borgerliga partierna – förutom
            Sverigedemokraterna – har ställt sig bakom.
          </note>
          <note>
            Gruppen pekar åter på det som framkom vid utskottets uppföljning
            2011, nämligen att bristen på fiskvägar hindrar många arter från
            att vandra både till och ifrån inom vattensystemen, vilket påverkar
            förutsättningarna för ett fungerande vattenekosystem.
          </note>
          <note>
            Det är också angeläget att regeringen återkommer till riksdagen
            med en redovisning av vilka åtgärder som behöver vidtas bland
            annat med anledning av Naturvårdsverkets iakttagelser om den biologiska
            mångfalden skulle förbättras avsevärt, och om vattenverksamheter
            – till exempel – vattenkraftverk och dammar skulle prövas i överensstämmelse
            med kraven i miljöbalken.
          </note>
          <note>
            Under de gångna åtta åren har den förra regeringen lyft fram
            hur stora satsningar de gjort på havsmiljön. När det gäller statens
            insatser för att uppnå miljökvalitetsmålen Ingen övergödning och
            Hav i balans samt levande kust och skärgård vill gruppen enhälligt
            framhålla: Vi konstaterar att regeringen bedömer att de storskaliga
            problemen för havsmiljön kvarstår. Liksom förra året konstaterar
            regeringen att målet Hav i balans samt levande kust och skärgård
            inte går att nå till 2020 med i dag beslutade eller planerade
            åtgärder. Gruppen menar att detta är bekymmersamt.
          </note>
          <note>
            Herr talman! När vi nu ser vilken budget som klubbats igenom
            här i riksdagen kanske någon undrar: Var de verkligen eniga om
            att det behövs mer insatser för att klara dessa miljömål? Regeringen
            föreslog ju en ökad satsning på havs- och vattenmiljön och på
            Havs- och vattenmyndigheten med sammanlagt 95 miljoner.
          </note>
          <note>
            Nu blir det tydligt att de fem blåbruna partierna, som i utvärderingsgruppen
            anser att det behövs mer satsningar för att klara målet Hav i
            balans samt levande kust och skärgård, inte vill göra nödvändiga
            satsningar så att vi kan nå målen. Det är viktigare att vi höginkomsttagare
            slipper betala en rimlig skatt.
          </note>
          <note>
            Herr talman! I den senaste valrörelsen – det kommer snart en
            till – deltog jag i en debatt på västkusten under den så kallade
            Västerhavsveckan. Den stora diskussionen handlade om nedskräpning
            av havet och de tusentals ton avfall som kommer från hela Europa
            och hamnar på västkusten. De små kommunerna där får lägga stora
            resurser på att få bort avfallet och därmed kanske undvika att
            alltmer plastartiklar mals ned och till slut hamnar i våra kroppar.
            Jag kan glädja västkustkommunerna med att det ekonomiskt kommer
            att lösa sig för dem. Det har nämligen varit en plåga för dem
            att behöva lägga ned stora pengar på att andra skräpar ned.
          </note>
          <note>
            Moderaten Lars-Arne Staxäng, som deltog i debatten, framförde
            att han varit i kontakt med partiets miljöpolitiske talesperson,
            ledamoten Hultberg, och att Moderaterna fann det helt rätt att
            kommunerna ska kompenseras. Det gäller även de kommuner som har
            riksvägar där icke-kommuninvånare står för nedskräpningen. Trots
            att vi fick en borgerlig budget ser jag och kommunerna på västkusten
            fram emot att få reda på vilket konto pengarna ska tas från. För
            inte kan ni väl utlämna den stackars ledamoten Staxäng som en
            som inte håller sitt ord?
          </note>
          <note>
            (Applåder)
          </note>
          <note type="speaker">
            Anf. 251 ANDERS FORSBERG (SD):
          </note>
          <note>
            Herr talman! Skogen är en av Sveriges allra viktigaste resurser.
            Från norr till söder ligger stora kulturella och ekonomiska naturvärden
            i just våra skogar, vilket manar oss att föra en genomtänkt och
            väl avvägd skogspolitik. Vi i Sverigedemokraterna värnar skogsnäringen
            som utgör en viktig hörnpelare i svensk exportindustri och genererar
            betydande intäkter och arbetstillfällen i hela landet.
          </note>
          <note>
            I dag sysselsätter den svenska skogsindustrin direkt och indirekt
            200 000 människor, och den utgör 10 procent av den totala tillverkningsindustrin
            och är därför ett viktigt fundament i den svenska ekonomin.
          </note>
          <note>
            Utgångspunkten för den sverigedemokratiska skogspolitiken är
            de två övergripande och jämställda målen miljömålet och produktionsmålet.
            Skogsägarna styrs i dag av skogsvårdslagen som reglerar avverkning,
            återplantering, skydd av naturbiotoper med mera. Vi anser emellertid
            att den bästa skogspolitiken uppnås genom frivillighet och information
            snarare än genom detaljstyrande lagar och regleringar.
          </note>
          <note>
            Vi ser inte nödvändigtvis en konflikt mellan natur och ekonomi.
            Enligt oss har vi ansvarsfulla skogsägare, och ofta är det den
            brukade och välskötta skogen som attraherar svampplockare och
            orienterare.
          </note>
          <note>
            Sverigedemokraterna värnar skogsnäringen genom att avvisa förslag
            på vägslitageavgifter och andra landsbygdsfientliga åtgärder från
            den nuvarande regeringen. Vi vill att människor även fortsättningsvis
            ska kunna leva, verka och bo i skogens närhet.
          </note>
          <note>
            Herr talman! Regeringen vill öka miljöhänsynen i den brukade
            skogen och anser därför att skogsvårdslagstiftningen bör skärpas.
            Ökat skydd av skog och ökad naturhänsyn lyfts fram bara ett par
            månader efter att riksdagen, efter år av utredande i Miljömålsberedningen,
            fattat beslut om just detta efter en proposition om biologisk
            mångfald och ekosystemtjänster. Det är en konstig prioritering
            när riksdagen nyss har hanterat ärendet om miljöhänsyn i skogsbruket.
            Ser man dessutom till den statistik som Skogsstyrelsen nyligen
            presenterat visar den att hänsynsarealerna vid avverkningarna
            är betydligt större än vad man tidigare har gissat. Även riksskogstaxeringen
            visar att den positiva trenden med gammal skog, lövskog och mängden
            död ved ökar. Det visar att frihet under ansvar faktiskt fungerar.
          </note>
          <note>
            Visst det kan visa sig att det kan finnas saker som behöver justeras
            i skogsvårdslagen, men låt det i så fall ske inom ramen för det
            nationella skogsprogrammet som ska identifiera behov av åtgärder
            och ta ett samlat grepp om skogen som resurs. Det är för oss nyckeln
            framåt.
          </note>
          <note>
            Vi värnar om en skogspolitik med frihet under ansvar och med
            skogsägare som brukar sin skog långsiktigt och uthålligt. Skogslagstiftningen
            måste vara rättssäker, och det är oerhört viktigt att värna om
            äganderätten.
          </note>
          <note>
            Det är många som har åsikter om den svenska modellen för brukande
            av skog. Drygt hälften av Sveriges skogsmark ägs i dag av 330
            000 enskilda skogsägare, människor av kött och blod, gamla som
            unga, kvinnor som män – alla med en känsla och ansvar för sin
            egen skog. Globalt ser man ett tydligt samband mellan brist på
            enskilt ägande och skogar som skövlas. Att bruka skogen skapar
            sysselsättning och gör det möjligt att bo, verka och leva på landsbygden.
          </note>
          <note>
            Äganderätten är en viktig tradition och ett viktigt fundament
            för vår historiska rättstradition, men den hotas i dag av organisationer
            som utan att behöva ta det ekonomiska ansvaret kräver inskränkningar
            i brukandet av skogen. Därför är det viktigt att äganderätten
            framhålls när det gäller intressekonflikter mellan olika särintressen,
            till exempel vid avverkningar och annat skogsbruk.
          </note>
          <note>
            Herr talman! Statens avsikt med anslaget för skötsel av skyddad
            skog är att bevara värdefulla naturmiljöer för biologisk mångfald
            och friluftsliv. Detta är en ambition som Sverigedemokraterna
            ställer sig bakom, men partiet vill i detta läge öka fokus på
            skötsel framför en kraftig expansion. Det är ett eftersatt område
            där Sverigedemokraterna är det parti som budgeterar mest för detta
            ändamål. Däremot är vi mer återhållsamma än regeringen vad gäller
            att skapa nya naturreservat. Enligt oss kringskär dessa på många
            håll möjligheterna till ett aktivt jord- och skogsbruk. Det behövs
            en djupare analys av vad en kraftig utgiftsökning får för konsekvenser
            för skogsbruk, landsbygd och den befintliga skötseln av de skyddade
            områdena. Förutom att skötseln av skyddade områden riskerar att
            bli lidande kan en snabb expansion slå mot kommersiella initiativ
            i glesbygden. De kan också utgöra fredade zoner för skadedjur,
            vilket vi vet är ett stort problem för kringliggande fastigheter.
          </note>
          <note>
            Herr talman! Vi vill också framhålla att enligt internationell
            standard undantas redan i dag drygt en fjärdedel av Sveriges skog.
            Detta inkluderar formellt skyddade skogar, 4,3 procent, lika mycket
            frivilliga avsättningar, 4,3 procent, och därutöver 18 procent
            lågproduktiv skog eller så kallade skogsimpediment. Med det synsättet
            är Sveriges totala skogsareal drygt 28 miljoner hektar, varav
            ca 4,9 miljoner är skogsimpediment. Andelen skog undantagen från
            skogsbruk och därmed avsatt för naturvård blir då drygt 25 procent
            av den totala skogsmarken i stället för vad regeringen anför om
            10 procent – allt enligt fakta från Skogsstyrelsen.
          </note>
          <note>
            Herr talman! Det faktum att Sverige har mycket välskötta skogar
            anser vi hänger samman med att vi i Sverige har engagerade, kunniga
            och arbetsamma skogsägare. Vi vill fortsatt stärka skogsägarens
            ställning gentemot andra näringsidkare som ibland missbrukar allemansrätten.
            Vår skogspolitik omfattar även åtgärder för att stimulera en ökad
            skogsröjning och minskad byråkrati i skogen, till exempel genom
            att öka möjligheten till dispens för dikning. Enligt oss är detta
            väl avvägda åtgärder som ökar skogens både värde och produktion.
          </note>
          <note>
            Ett nationellt skogsprogram bör fortsatt arbetas fram gemensamt
            med skogsnäringen med en långsiktig och tydlig framtidsstrategi.
            Vi anser att vi ska vara stolta över och värna vårt unika svenska
            skogsbruk.
          </note>
          <note>
            För oss är nämligen skogen på riktigt.
          </note>
          <note type="speaker">
            Anf. 252 JENS HOLM (V) replik:
          </note>
          <note>
            Herr talman! I valrörelsen sa Sverigedemokraterna att man ville
            värna Sveriges pensionärer, satsa på de arbetslösa och ge dem
            högre a-kassa samt stärka välfärden. Den budget som Sverigedemokraterna
            röstade på den 3 december ger dock mindre till Sveriges pensionärer,
            ingen höjning av a-kassan för Sveriges arbetslösa och mindre pengar
            till välfärden. Sverigedemokraterna gör precis tvärtemot det som
            de lovar. Vad kallar man det här – ett olycksfall i arbetet, ett
            litet misstag eller ett gigantiskt svek?
          </note>
          <note>
            Till detta svek kan vi nu också lägga miljön. Anders Forsberg
            står i talarstolen och försöker påskina att det finns en sverigedemokratisk
            politik att rösta på här. Anders Forsberg, ni står fullt ut bakom
            de borgerliga partiernas budget. Det är den som ni har röstat
            för.
          </note>
          <note>
            Jag har läst ganska noga om Sverigedemokraternas politik, Anders
            Forsberg. Jag tycker att det är bra att ni vill miljösanera mer,
            satsa mer pengar på havsmiljön, lägga mer pengar på värdefull
            natur och ge mer pengar till forskningsstiftelsen Formas. Allt
            det här hade ni fått ifall ni inte hade röstat för de borgerliga
            partiernas budget.
          </note>
          <note>
            Varför säger ni att ni vill göra en massa saker för att sedan
            rösta alldeles tvärtemot? Det skulle jag vilja veta.
          </note>
          <note>
            En fråga till: När vi i morgon går till votering, Anders Forsberg,
            har Sverigedemokraterna i den här församlingen då chansen att
            rösta på ett sverigedemokratiskt förslag på det här utgiftsområdet?
          </note>
          <note type="speaker">
            Anf. 253 ANDERS FORSBERG (SD) replik:
          </note>
          <note>
            Herr talman! Jag tackar Jens Holm för hans beröm av vår miljöpolitik.
            Som nämnts förut har vi fortfarande en del att arbeta med, och
            det kommer vi att göra framgent. Vad gäller skogspolitiken ville
            jag framför allt lyfta fram det som jag upplever som bristande
            respekt för skogsägarna och det arbete som gjorts.
          </note>
          <note>
            Varför valde vi då att göra som vi gjorde? Vi valde först och
            främst att rösta på vår egen budget. Alla som har följt de här
            debatterna vet att vi har framhållit det vid upprepade tillfällen.
            När vårt budgetalternativ föll valde vi det för Sverige minst
            skadliga alternativet. Ibland får man välja mellan pest och kolera.
          </note>
          <note>
            Varför väljer vi sedan att i det här läget följa Alliansen? Som
            sagt står vi bakom vår budget, och därför avger vi ett särskilt
            yttrande.
          </note>
          <note type="speaker">
            Anf. 254 JENS HOLM (V) replik:
          </note>
          <note>
            Det handlar inte om att välja mellan pest och kolera, Anders
            Forsberg. Praxis i den här kammaren är att man lägger fram sitt
            budgetförslag och röstar för det. Om det faller avstår man från
            att rösta i slutvoteringen, såvida man inte fullt ut omfamnar
            det budgetförslag som man sedan alternativt kan rösta på. Jag
            konstaterar att det måste vara fallet för Sverigedemokraterna.
          </note>
          <note>
            Jag vill upplysa alla som följer den här debatten om att när
            Anders Forsberg och Sverigedemokraterna säger att de vill satsa
            mer pengar på miljösanering, havsmiljön, forskningsstiftelsen
            Formas och värdefull natur är det bara rena floskler. Det är helt
            tomt prat. Sverigedemokraterna har valt sida. Sverigedemokraterna
            har valt att rösta på de borgerliga partiernas budget. När vi
            i morgon ska votera på det här utgiftsområdet finns det inga sverigedemokratiska
            förslag att rösta på, eftersom Sverigedemokraterna valt att rösta
            med borgarna.
          </note>
          <note>
            Jag drar ingen annan slutsats av det här än att Sverigedemokraterna
            är ett tvättäkta högerparti. Det har vi också vetat hela tiden.
            Men då tycker jag att man ska sluta säga att man värnar miljön.
            Man ska också sluta säga att man vill satsa på Sveriges pensionärer,
            att man vill höja a-kassan och att man vill stärka välfärden.
            När ni röstar här inne, Anders Forsberg, röstar ni tvärtemot detta,
            för ni är tvättäkta höger.
          </note>
          <note type="speaker">
            Anf. 255 ANDERS FORSBERG (SD) replik:
          </note>
          <note>
            Herr talman! Jag tackar Jens Holm för replikerna.
          </note>
          <note>
            Nu är det så att vi inte är tvättäkta höger. Vi är ett socialkonservativt
            parti. I vissa delar kommer vi att välja att gå vänster, framför
            allt när det gäller den sociala delen. Men vi väljer också att
            se positivt på till exempel företagande. Vi väljer att inte definiera
            oss som höger eller vänster på en skala, utan vi är ett socialkonservativt
            parti.
          </note>
          <note>
            I voteringen om budgeten valde vi inte att rösta med Alliansen,
            utan att rösta emot den befintliga regeringen. Att lägga ned sin
            röst är också ett val, lika mycket som att rösta för eller mot
            någonting. Hade vi lagt ned våra röster hade vi med säkerhet låst
            fast landet vid en destruktiv politik i fyra år. Det var så vi
            upplevde det.
          </note>
          <note>
            Vårt val och vårt agerande får stå för oss. Men det innebär också
            att Alliansen kommer att hamna i ett liknande läge här i riksdagen
            om de håller fast vid en liknande politik i stället för att förändra
            den.
          </note>
          <note>
            Som sagt står vi för vår miljöpolitik. Det är därför vi har ett
            särskilt yttrande.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 19 december.)
          </note>
          <note>
            § 23 Areella näringar, landsbygd och livsmedel
          </note>
          <note>
            Miljö- och jordbruksutskottets betänkande 2014/15:MJU2
          </note>
          <note>
            Utgiftsområde 23 Areella näringar, landsbygd och livsmedel (prop.
            2014/15:1 delvis)
          </note>
          <note>
            föredrogs.
          </note>
          <note type="speaker">
            Anf. 256 ISAK FROM (S):
          </note>
          <note>
            Herr talman! När jag var liten för ungefär 40 år sedan stod det
            en liten skylt vid ytterdörren: Vi flytt int! Låt tågen gå!
          </note>
          <note>
            Det tog väl ungefär tre år, så flyttade vi. Och successivt har
            tågen slutat gå – i tid, i varje fall.
          </note>
          <note>
            Utgiftsområde 23 hänger ganska väl ihop med andra utgiftsområden,
            inte minst på infrastruktursidan, näringssidan, arbetsmarknadssidan
            – på sida efter sida.
          </note>
          <note>
            När jag började förbereda anförandet trodde jag att jag skulle
            yrka bifall till utskottets förslag på utgiftsområde 23. Jag tyckte
            att det skulle kännas stort och viktigt för mig som småbrukarson
            från Västerbottens inland att få stå här i talarstolen och presentera
            en ny politik för ny framtidstro i hela landet.
          </note>
          <note>
            Men nu blir det inte så kul. Budgethanteringen i riksdagen för
            nästa år omgärdas av en mörkbrun sorgkant.
          </note>
          <note>
            S-MP-regeringen i samarbete med Vänsterpartiet ser fördelningen
            inom utgiftsområde 23 som en del av budgetpropositionens förslag
            som helhet. Det är olyckligt och allvarligt att en riksdagsmajoritet
            bestående av de borgerliga partierna och Sverigedemokraterna har
            avvisat ett budgetförslag med inriktning på jobb och livskraft
            i hela landet. Man gör det till förmån för ett alternativ som
            fortsätter på den sluttande väg som väljarna sa nej till vid valet
            den 14 september.
          </note>
          <note>
            De borgerliga partierna och Sverigedemokraterna har genom sitt
            beslut den 3 december fastställt att utgiftsområde 23 tappar 131
            miljoner. Vårt förslag på utgiftsområdet överstiger denna nivå
            och kan därför formellt inte tas upp till behandling. Därför har
            vi avstått från att delta i beslutet och har i stället avgett
            ett särskilt yttrande om vår politik på utgiftsom ­ råde 23.
          </note>
          <note>
            Miljö- och jordbruksutskottets ansvarsområde är oerhört väsentligt
            för människornas överlevnad. De areella näringarna är viktiga.
            Det gäller fisket, skogen, jordbruket, djuren i skogen och djuren
            på våra gårdar. Maten och vattnet är grunden för att vi människor
            som bor på vår jord, vår enda jord, ska kunna fortsätta att göra
            det. Det handlar om livsmedel utan gifter, energiproduktion som
            går mot förnybart, sjysta villkor för människorna likaväl som
            djuren och långsiktighet i skogsbruket och fisket.
          </note>
          <note>
            Herr talman! Socialdemokraternas och regeringens övergripande
            målsättning är att Sverige ska ha lägst arbetslöshet i EU år 2020.
            För att nå det målet behövs en livskraftig, hållbar och aktiv
            landsbygd. Landsbygden står inför stora utmaningar, men det ryms
            också stora möjligheter.
          </note>
          <note>
            Sverige får inte fortsätta att dras isär. Sverige får inte bli
            ett delat land, där jobb och företag bara utvecklas i storstadsområdena
            och där känslan av samhörighet försvinner. För att nå målet behövs
            en livskraftig, hållbar och aktiv landsbygd. Vi föreslog i budgetpropositionen
            väl specificerade åtgärder.
          </note>
          <note>
            Vi föreslog satsningar på jordbruket via Jordbruksverket och
            satsningar på skogen via Skogsstyrelsen.
          </note>
          <note>
            För att ta ansvar för ingångna avtal och motivera skogsägare
            till frivilliga avsättningar av skyddsvärd skog föreslog vi en
            kraftig nivåhöjning, en satsning som nu tyvärr inte blir av.
          </note>
          <note>
            Det är anmärkningsvärt att de borgerliga driver igenom en neddragning
            av veterinärverksamhet i fält. Vi har i dag brist på veterinärer.
            Tror mina borgerliga kolleger i utskottet att en sådan neddragning
            motiverar nya studenter att utbilda sig till veterinärer?
          </note>
          <note>
            Regeringen har aviserat ett bredare, mer strategiskt och långsiktigt
            angreppssätt för ökad matproduktion genom att lägga fast en långsiktig
            svensk livsmedelsstrategi. Det är viktigt för att ge maten den
            plats som den förtjänar. Jag kan inte se att borgerlighetens återhållsamma
            satsning, som egentligen bara är en omflyttning av pengar, skulle
            göra någon skillnad mot tidigare.
          </note>
          <note>
            Vi har ett förslag som innebär satsningar på forskningen som
            vi anser är viktiga. Drygt 11 miljoner mer borde ha gått till
            anslaget 1:24 Sveriges lantbruksuniversitet.
          </note>
          <note>
            Det är kanske inte så anmärkningsvärt att de borgerliga partierna
            här aviserar sänkningar. Det följer väl de borgerliga partiernas
            syn på kunskap och forskning. Man drar ned de långsiktiga förutsättningarna
            att verka för de regionala högskolorna. Det blir färre utbildningsplatser
            i hela landet.
          </note>
          <note>
            Viltet, herr talman, är en viktig resurs som måste förvaltas
            långsiktigt. Viltkött är en klimatsmart resurs som bör utnyttjas
            mer. Inte minst måste alla initiativ till mer vildsvin på köksbordet
            understödjas.
          </note>
          <note>
            Rovdjursförvaltningen behöver utvecklas så att förvaltningen
            av alla våra stora rovdjur långsiktigt säkerställs. Jag är orolig
            för att den regionala förvaltningen äventyras när viltförvaltningsdelegationernas
            arbete inte tas till vara.
          </note>
          <note>
            Därför är det viktigt att förebygga konflikter kring rovdjuren.
            Därför förslog regeringen en förstärkning av anslaget för att
            motverka viltskador på 20 miljoner. Att de borgerliga partierna
            nu avvisar den satsningen försvårar för fler än samer och för
            fler än vargar och älgar. Skogsskadorna ökar, då älgförvaltningen
            försvåras när löshundsjakt omöjliggörs i delar av landet. Många
            lider skada när rovdjursförvaltningen inte fungerar.
          </note>
          <note>
            Även myggen, kanske. I motion 2014/15:2756 av Elin Lundgren med
            flera framhålls vikten av en långsiktig strategi för myggbekämpning.
            Vi har inte yrkat bifall till den, utan vi utgår från att vi politiskt
            tycks vara överens om vikten av de insatser som görs för att bekämpa
            myggplågan i delar av landet. Vi är också intresserade av att
            stödja nya insatser.
          </note>
          <note>
            Herr talman! Som jag sa i början av mitt anförande hänger vårt
            område ihop med andra områden. Nu har Regeringskansliet med Alliansens
            budget förlorat 200 miljoner.
          </note>
          <note>
            Trots det har regeringen en fortsatt ambition att tillsätta en
            parlamentarisk utredning med uppgift att lämna förslag på hur
            en långsiktigt hållbar och sammanhållen landsbygdspolitik bör
            se ut.
          </note>
          <note>
            Regeringen har också en fortsatt ambition att en skogsstrategi
            ska utarbetas för att skapa och ge förutsättningar att skapa efterfrågan
            på vårt gröna guld.
          </note>
          <note>
            Allt det här och lite till blir svårare efter beslutet som togs
            här i kammaren den 3 december.
          </note>
          <note>
            Det är, herr talman, helt nödvändigt med en politik med fokus
            på hela landet. Politiken ska bidra till att människorna på landsbygden
            ges livskraftiga villkor. Det är viktigt att gröna innovationer
            gödslas så att naturresurserna kan användas långsiktigt och hållbart.
          </note>
          <note>
            Herr talman! Jag är snart klar. Men låt det aldrig råda något
            tvivel om att vi socialdemokrater vill ta vara på varje människa
            oavsett bakgrund, oavsett vem som har fötts av vem. Det framförs
            allt oftare att människor som bott i vårt land i tusentals år
            eller nyanlända som vill bygga sin framtid i vårt land är ett
            problem. Människor är aldrig ett problem. Vi måste fokusera på
            att ge förutsättningar för människor oavsett ursprung.
          </note>
          <note>
            Vår politik med människan och landsbygden i centrum skulle kunna
            bryta den negativa utveckling som landsbygden har gått igenom
            under många år. Det var därför det var viktigt med en ny politisk
            inriktning.
          </note>
          <note>
            Nu blir det i stället väljarna som får ta ställning till om det
            ska vara fortsatt passivitet eller en ny inriktning och en ny,
            offensiv, S-ledd politik som blir framtiden.
          </note>
          <note>
            (Applåder)
          </note>
          <note type="speaker">
            Anf. 257 ANDERS FORSBERG (SD):
          </note>
          <note>
            Herr talman! Jag vill passa på att tacka föregående talare Isak
            From för att han lyfter nivån på det här. Jag tror att det är
            viktigt i det politiska samtalsrummet att vi inte fastnar i billiga
            nidbenämningar på andra partier. Jag vill tacka dig, Isak From,
            för att du har lyft nivån.
          </note>
          <note>
            Herr talman! I och med beslutet som togs i kammaren den 3 december
            kommer Sverigedemokraterna att endast av ge ett särskilt yttrande
            på utgiftsområde 23. Detta innebär att Sverigedemokraterna inte
            ställer sig bakom Alliansens budgetmotion i sak utan att vi stöder
            vår egen budgetmotion. Men det betyder också, som jag har nämnt
            tidigare, att vi är beredda att fälla varje framtida regering
            som kommer att föra en lika samhällsskadlig invandringspolitik.
          </note>
          <note>
            Herr talman! Jordbruk och skogsbruk utgör fundamentala pelare
            i den svenska ekonomin och bidrar till en levande och livskraftig
            landsbygd. De gröna näringarna – jord, skog, trädgård och landsbygd
            – sysselsätter i dag drygt 400 000 personer i Sverige, nästan
            var tionde av alla sysselsatta. Jord- och skogsbruket bidrar tillsammans
            med över 200 miljarder kronor eller ungefär 8 procent av Sveriges
            bnp.
          </note>
          <note>
            Vi ser de gröna näringarna, landsbygden och livsmedelsproduktionen
            som ett prioriterat område och förordar därför en förstärkt budget
            på flera delområden. Sveriges självförsörjningsgrad av livsmedel
            har minskat under lång tid, men efter EU-inträdet har denna utveckling
            accelererat samtidigt som importen av lågprisprodukter som produceras
            med i Sverige illegala metoder har ökat dramatiskt.
          </note>
          <note>
            Sverige har kanske världens mest ambitiösa djurskydd, och det
            är någonting vi är stolta över. Men det är också viktigt att skapa
            rimliga förutsättningar för att upprätthålla djurskyddet så att
            inte vår livsmedelsproduktion ska löpa risk att straffas ut.
          </note>
          <note>
            Vi måste öka den inhemska produktionen av kött, mjölk och proteingrödor.
            Konkurrens är bra, även inom livsmedelssektorn, men vi måste också
            eftersträva sunda konkurrensvillkor som inte omöjliggör en svensk
            primärproduktion.
          </note>
          <note>
            Herr talman! Vi eftersträvar att Sverige ska omförhandla villkoren
            för medlemskapet i Europeiska unionen med det långsiktiga målet
            att återföra beslutsmakten till Sverige. Tills vidare kan vi på
            bästa sätt ta till vara de stöd som det svenska jordbruket kan
            få tillbaka från EU. Vi motsätter oss också ytterligare maktöverföring
            till EU. Men likväl är det viktigt att försöka påverka EU:s gemensamma
            jordbrukspolitik i en för Sverige positiv riktning.
          </note>
          <note>
            Vi anser inte att jordbruksmark ska kunna uppbära stöd om den
            inte aktivt brukas. Den byråkrati som i dag omger EU:s regler
            måste förenklas, och myndighetsutövningen ska vara rättssäker,
            transparent och fri från onödigt betungande byråkrati.
          </note>
          <note>
            Herr talman! Utöver högre krav på djurskydd och miljö har de
            svenska bönderna även en konkurrensnackdel genom ett högre skattetryck
            i form av koldioxidskatt på diesel för jord- och skogsbruksmaskiner.
            Alliansregeringen beslutade att fram till 2015 minska återbetalningen
            av den skatten för jord- och skogsbruksmaskiner från 2,10 kronor
            till 90 öre per liter, någonting som varken Alliansen eller regeringen
            avser att ändra på i sina budgetar. Vi vill i stället möta de
            europeiska nivåerna och föreslår därför en höjd återbetalning
            till en nivå som motsvarar 2,60.
          </note>
          <note>
            Herr talman! Regeringen vill utreda hur en gödselskatt ska utformas
            och har planer på att införa den från 2016. Den dåvarande skatten
            på handelsgödsel kom en gång till för att finansiera den svenska
            spannmålsexporten. Senare lyftes den fram som ett förslag på en
            åtgärd för att minska näringsläckage och tillförsel av tungmetaller
            till jorden.
          </note>
          <note>
            När det gäller näringsläckage finns det många studier som visar
            att det snarare är geografi, jordart eller djurintensitet som
            avgör detta än om odlingen bedrivs ekologiskt eller inte. Jordbrukets
            läckage av växtnäringsämnen har de facto minskat de senaste åren
            genom en minskad spannmålsodling och ett målmedvetet miljöarbete
            från näringen. Vi sverigedemokrater motsätter oss därför en återinförd
            skatt på handelsgödsel.
          </note>
          <note>
            Herr talman! Regeringen har presenterat ett förslag om att införa
            en avståndsbaserad vägslitageskatt. Regeringen vill styra om långväga
            godstransporter från vägar till järnvägar. De väljer i sammanhanget
            att bortse ifrån att endast 10 procent av transporterna på lastbil
            körs över 30 mil. I verkligheten blir det bara ett hårt slag mot
            redan pressade företag. 80 procent av all inrikes godstrafik körs
            i dag via lastbil. De flesta transporter är korta och olämpliga
            eller till och med omöjliga att ersätta med järnvägstransport.
            Det är också den viktiga skogssektorn och dess möjligheter att
            bidra till en energiomställning baserad på förnybar energi som
            får det största avbräcket med en sådan föreslagen skatt. Miljöeffekten
            lär alltså bli begränsad medan boende och företag på landsbygden
            får betala en högre skatt.
          </note>
          <note>
            Sverigedemokraterna motsätter sig också ett införande av en vägsli
            ­ tageskatt.
          </note>
          <note>
            Herr talman! För att kompensera bönderna för de merkostnader
            som uppkommer som ett resultat av höga krav i djurskyddet vill
            vi öka djurväl ­ färdsersättningen. Den av regeringen föreslagna
            djurvälfärdsersättningen är i dag till för de djurägare som har
            ett högre djurskydd än vad den sven ­ ska lagstiftningen ställer
            som krav. Vi anser inte att de medel som rege ­ ringen föreslår
            räcker, utan vi vill tillföra mer resurser för att premiera god
            djuromsorg, främst med fokus på den utsatta gris- och mjölkproduktionen.
          </note>
          <note>
            Herr talman! Genom utvald miljö i landsbygdsprogrammet 2007–2013
            fanns en möjlighet till ersättning för restaurering av kultur-
            och landskaps ­ vårdande objekt där man kunde söka ersättning
            för att restaurera naturbetesmarker, slåtterängar, äldre byggnader
            och så vidare. Stödet hade många positiva effekter på kulturmiljön
            på landsbygden, och vi vill därför utreda hur ett sådant stöd
            kan utformas och återinföras.
          </note>
          <note>
            Herr talman! Det svenska lantbruket verkar i dag på en konkurrensutsatt
            internationell marknad där vi snarare måste sträva efter bättre
            villkor än att lägga ut fler ekonomiska snaror. Utöver högre krav
            på djurskydd och miljö har de svenska bönderna även konkurrensnackdelar
            genom ett högre skattetryck. Båda budgetförslagen, från Alliansen
            och regeringen, väljer tyvärr att negligera problemet. Sverigedemokraterna
            motsätter sig ytterligare skattehöjningar mot det svenska jord-
            och skogsbruket som riskerar att straffa ut den svenska livsmedelsproduktionen.
          </note>
          <note>
            I Sverige finns politiskt satta mål som bitvis står i konflikt
            med en livskraftig livsmedelsproduktion. Samtidigt finns över
            huvud taget inga mål vad gäller graden av självförsörjning av
            livsmedel. Vi stöder därför en utredning för en långsiktig livsmedelsstrategi
            som ska analysera de målkonflikter som finns.
          </note>
          <note>
            Men utredningar, analyser och strategier i all ära, den svenska
            landsbygden behöver reell, praktisk politik för att kunna utvecklas.
            Vi vill föra en sådan, en kraftfull landsbygdspolitik. För oss
            är nämligen landsbygden på riktigt.
          </note>
          <note type="speaker">
            Anf. 258 ISAK FROM (S) replik:
          </note>
          <note>
            Herr talman! Tack, Anders Forsberg, för ditt anförande! Det tråkiga
            är att det bara är på låtsas. Ni har ju faktiskt stött en budget
            som kraftigt har försämrat villkoren för en levande landsbygd.
          </note>
          <note>
            Skogsnäringen är, precis som Anders Forsberg säger, väldigt viktig.
            Det är en av Sveriges äldsta och viktigaste basnäringar. Sverige
            är världens tredje största exportör av skogsprodukter, och det
            finns en stor potential för ökad handel med högförädlade skogsprodukter.
            Bostäder, kläder, tidningar, böcker, hygienprodukter, plast, energi
            – skogsindustrin är väldigt betydelsefull för Sveriges ekonomi,
            inte minst för Sveriges exportnetto, som ju också är väldigt stort:
            120 miljarder kronor.
          </note>
          <note>
            Det är också viktigt att lyfta fram skogen som möjlighet i klimatomställningen.
            Vi står också inför en omställning där det behövs allt mindre
            papper, och det behövs nya produkter i stället.
          </note>
          <note>
            SD:s agerande här i kammaren försvårar för skogsindustrierna
            att ta fram nya produkter. Det är också ett känt faktum att SD
            inte håller med om att vi behöver fler människor på landsbygden,
            inte färre. Hur har Sverigedemokraterna egentligen tänkt sig att
            svensk skogsproduktion ska kunna fortsätta vara den mest konkurrenskraftiga
            skogsnäringen i världen?
          </note>
          <note>
            Det kan ju inte bara handla om det politiska spelet, där man
            vid rätt tillfälle kastar in Svarte Petter i leken men sedan inte
            vill kännas vid den politik som blir resultatet. Är ni nöjda?
          </note>
          <note type="speaker">
            Anf. 259 ANDERS FORSBERG (SD) replik:
          </note>
          <note>
            Herr talman! Jag vill tacka Isak From för frågorna.
          </note>
          <note>
            På utgiftsområde 23 har vi ett dåligt förslag från de rödgröna
            och ett ännu sämre förslag från Alliansen. Jag hade väntat mig
            mycket mer av Alliansens budget än detta.
          </note>
          <note>
            Om man tittar på siffrorna ser man att det skiljer ungefär 130
            miljoner mellan Alliansens och de rödgrönas förslag. Det är egentligen
            kaffepengar i det stora hela. Vi har föreslagit nästan 1,3 miljarder.
          </note>
          <note>
            Jag måste ställa en motfråga. Jag förstod inte egentligen ditt
            resonemang, Isak From, om att vårt agerande skulle påverka skogsnäringen
            och dess möjligheter att utveckla alternativ. Jag hänger inte
            med där. Du får gärna utveckla detta mer.
          </note>
          <note>
            Vi står bakom vår budget fullt ut, och det var den vi röstade
            för. Men när den föll fick vi ta det alternativ som stod till
            buds.
          </note>
          <note type="speaker">
            Anf. 260 ISAK FROM (S) replik:
          </note>
          <note>
            Herr talman! Nu lever vi med det faktum att det är Alliansens
            budget som gäller. Det ger de facto sämre förutsättningar. Inte
            minst blir det, som jag sa i mitt anförande, mindre underhåll
            till järnvägen. Det viktiga spåret mellan Bastuträsk och Boden
            kanske inte byts. Det är ett viktigt spår för att skogsnäringen
            ska få ut sina produkter.
          </note>
          <note>
            På område efter område minskas det, om det inte är vi politiker
            som pekar med hela handen och säger att det är omställning vi
            ska ha. Här säger dessutom Sverigedemokraterna att vi vill ha
            kärnkraft.
          </note>
          <note>
            Vi vill nyttja det gröna guldet – skogen, träden, groten – i
            energiomställningen. Då måste vi ha fungerande transporter. Ett
            område hänger ju ihop med de andra områdena. Säger vi att vi ska
            satsa på ny kärnkraft lär inte skogsindustrin tycka att det är
            viktigt att ta fram nya produkter till energiomställningen. Men
            låt oss i stället säga att det är omställning som gäller och att
            vi ska ta vara på skogen, det gröna guldet, se till att järnvägen
            går i tid, utveckla en ny strategi för skogen och också ha en
            landsbygdsstrategi som tar vara på hela landet, och där behövs
            det människor.
          </note>
          <note>
            Politik är något som håller ihop. Då kan man inte ena stunden
            kasta in Svarte Petter i leken och säga: Det här har vi inte röstat
            på! Både jag och Anders Forsberg får finna oss i att det är den
            borgerliga politiken som kommer att gälla. Tyvärr är det så.
          </note>
          <note type="speaker">
            Anf. 261 ANDERS FORSBERG (SD) replik:
          </note>
          <note>
            Herr talman! Tack igen, Isak From!
          </note>
          <note>
            När det gäller detta med underhåll till järnvägen hade vi också
            avsatt en hel del pengar. Tyvärr har inte heller Alliansen följt
            upp de löften man gett.
          </note>
          <note>
            Vårt parti har en helt annan syn på kärnkraften och beroendet
            av den. Vi kan inte välja antingen eller, utan vi måste nog ha
            den med oss. Snarare tror jag att kärnkraften är en möjlighet
            för skogsindustrin också. Det finns inget motsatsförhållande mot
            en ökad användning av bioenergi heller om vi skulle satsa mer
            på kärnkraft.
          </note>
          <note>
            Sverigedemokraterna har ju sträckt ut en hand. Vi hade kunnat
            göra upp i de här frågorna. Det fanns möjligheter. Men ska man
            dansa foxtrot krävs det två. Annars blir det bara patetiskt eller
            löjligt.
          </note>
          <note>
            Strategier i all ära, men Stefan Löfven gick ganska tydligt ut
            i valrörelsen – ungefär två veckor före valet – och utlovade 25
            000 nya jobb inom skogsnäringen, men i regeringsförklaringen nämndes
            egentligen ingenting om hur detta ska gå till.
          </note>
          <note>
            Det enda vi kunde höra om eller läsa om var till exempel att
            vi skulle skydda mer skog. Men det finns ju saker kvar att ta
            här. Men, som sagt, vi är beredda att samtala. Vi är ett parti
            som inte känner att vi låst oss vid några positioner.
          </note>
          <note type="speaker">
            Anf. 262 EMMA NOHRÉN (MP):
          </note>
          <note>
            Herr talman! Jag hade hoppats att mitt första framträdande i
            kammaren, som detta är, skulle vara lite muntrare än att jag skulle
            stå här och ha en nedröstad budget i ryggen.
          </note>
          <note>
            Jag hade hoppats på att kunna berätta om alla satsningar för
            ett levande Sverige och om en landsbygd som är på uppgång. Precis
            som Isak From sa förut hänger det här området ihop med många andra
            budgetområden.
          </note>
          <note>
            I åtta år har de fyra borgerliga partierna, med Centern i spetsen,
            sagt att de värnar landsbygden. Men verkligheten har visat något
            annat. De senaste åtta årens politik har fördjupat klyftorna mellan
            stad och land. Och i fråga efter fråga, krona för krona, har de
            prioriterat storstad i stället för landsbygd.
          </note>
          <note>
            14 000 statliga jobb har försvunnit – det talar sitt tydliga
            språk. Det handlar om var sjätte byskola och nästan var tionde
            biblioteksfilial. Det är svårt att bo kvar i sin älskade hembygd
            när man inte har ett jobb att gå till eller en skola att sätta
            sina barn i. Människor får lämna bygder som de egentligen älskar,
            för jobben försvinner, butikerna lägger ned och järnvägsstationen
            stänger. Det är inte rätt.
          </note>
          <note>
            Jag hade hoppats att jag i mitt första anförande skulle få lägga
            ut texten om hur vi nu med regeringens budget skulle vända trenden.
            Jag hade hoppats att jag skulle få berätta hur vi vill modernisera
            Sverige till att bli ett ekologiskt, ekonomiskt och socialt hållbart
            land och hur vi ska få ett Sverige som håller ihop.
          </note>
          <note>
            Tyvärr gick det hoppet om intet den 3 december när borgarna med
            stöd av Sverigedemokraterna röstade ned vår budget till förmån
            för sin egen. I stället för att berätta om allt det här fina får
            vi laga efter läge. Vi har en budget med mer borgerlig politik,
            med skattesänkningar för dem som redan har och flera miljarder
            mindre till klimat- och miljöarbetet.
          </note>
          <note>
            Jag hade hoppats att vi hade kunnat prata mer om landsbygden
            och satsningarna där, för jag och Miljöpartiet ser landsbygden
            som en nyckelspelare i omställningen till ett hållbart samhälle.
          </note>
          <note>
            Skogen, som har varit uppe här, kommer förstås att spela en viktig
            roll i klimatomställningen. Jag tror att biomassa från skogen
            kommer att vara en stor del av framtidens klimatsmarta drivmedel
            och den förnybara energin. Men vi måste gå varsamt fram. Det får
            inte ske på bekostnad av biologisk mångfald och ekosystemtjänster,
            för då biter vi oss själva i svansen. Det är därför det är viktigt
            att vi utvecklar ett mer variationsrikt och hållbart skogsbruk,
            där till exempel hyggesfritt kan vara en del av svaret. Vi behöver
            också skydda livsmiljöer, biotoper, och göra det lättare för mark
            ­ ägare att frivilligt skydda sin skog. Därför hade vi i vår rödgröna
            budget lagt 100 miljoner kronor på att skydda skog. Den satsningen
            ströp borgarna med hjälp av Sverigedemokraterna.
          </note>
          <note>
            Nu står vi på ruta ett igen, och de utlovade pengarna kan dessa
            skogsägare se sig i månen efter – tyvärr. Det är trist.
          </note>
          <note>
            Vi måste värna landsbygden. Jag och Miljöpartiet tror att det
            är där de nya jobben kommer. Det är där den förnybara energin,
            framtidens drivmedel och vår mat ska produceras. Och vi kommer
            att behöva producera ännu mer mat.
          </note>
          <note>
            Men även här är det viktigt att göra det varsamt. För att det
            ska bli bra måste vi vara överens om vart vi vill nå. Och vi måste
            ha en plan för att veta hur vi ska nå dit. Därför vill vi ta fram
            en livsmedelsstrategi som ger oss en långsiktig färdplan framåt
            och som tar hänsyn till hela värdekedjan från primärproducent
            till konsument. Vi behöver ha en strategi för hur vi ska klara
            av framtidens utmaningar, så att vi kan producera mer inhemsk
            mat och mer ekologisk mat och förädla den på ett hållbart sätt.
            Det är en framtidsfråga.
          </note>
          <note>
            Som har nämnts tidigare är Sverige inte det enda som finns här
            i världen. Det finns en värld utanför. Och i dag, 2014, är det
            fortfarande en miljard människor som går till sängs hungriga ute
            i världen. Världens befolkning växer. Samtidigt har vi i Sverige
            800 000 hektar jordbruksmark som vi inte använder. 700 hektar
            jordbruksmark försvinner varje år – den tas i anspråk för andra
            ändamål, till exempel köpcentrum. Det är inte hållbart vare sig
            ur ett ekologiskt, ekonomiskt eller socialt perspektiv.
          </note>
          <note>
            Jag tror att en livsmedelsstrategi tillsammans med det nya landsbygdsprogrammet
            kan ge långsiktiga spelregler. Vi i regeringen vill stärka ersättningen
            för ekologiskt jordbruk i landsbygdsprogrammet, och vi vill använda
            den nationella medfinansieringen, som aviserats, till andra långsiktiga
            satsningar som ger en smart och hållbar tillväxt för alla på landsbygden,
            till exempel satsningar på lokal service, såsom bredband.
          </note>
          <note>
            Lägg därtill en skogspolitik som går i takt med tiden. Då tror
            jag att vi ser en landsbygdspolitik som är ekologiskt, ekonomiskt
            och socialt hållbar.
          </note>
          <note>
            Tyvärr kan vi inte göra allting nu. Vi har den andra budgeten
            att förhålla oss till. Men vi står upp för en hållbar landsbygdspolitik,
            och jag hoppas att vi kan få göra mer av den efter valet.
          </note>
          <note>
            Herr talman! Jag skulle vilja använda resten av tiden – jag hoppas
            att ni har överseende om jag drar över någon minut – till att
            ta upp en annan sak som har fallit i och med den här budgeten.
            Vi rödgröna ville satsa 15 miljoner kronor på Artdatabanken och
            dess viktiga arbete med att kartlägga och informera om vår biologiska
            mångfald. Det är 15 miljoner kronor som skulle användas till att
            kartlägga mer av den svenska naturen, floran och faunan, och till
            att informera allmänheten om den. Man kan kanske tro att det är
            ett misstag att de 15 miljoner kronorna saknas, men faktum är
            att det är ett medvetet val, för borgarna har strypt och strukit
            i detta anslag under de senaste åtta åren, precis som med så många
            andra miljösatsningar.
          </note>
          <note>
            År 2002 gav den här kammaren Artdatabanken i uppdrag att kartlägga
            Sveriges flercelliga växter, svampar och djur och skapa ett standardverk
            för att beskriva dem. Det var ett enormt arbete. Jag tror att
            man räknade med att det skulle ta 25 år. Något liknande har knappast
            gjorts i modern tid. Ute i världen var man imponerad. Det gav
            eko och respekt. Sverige visade att man menade allvar med sitt
            miljöarbete.
          </note>
          <note>
            Om man inte vet vad man har kan man inte heller veta vad man
            ska bevara. Många av våra organismgrupper var dåligt kända, och
            många djur och växter saknade svenska vedertagna namn.
          </note>
          <note>
            Allteftersom forskarna började samla in material började vi få
            kunskap. Under de tolv år som det här har hållit på har man hittat
            3 000 nya arter för Sverige. Av dem är 1 000 nya för vetenskapen.
          </note>
          <note>
            Varför ska man då anslå pengar för att man ska hitta nya flugor
            och små konstiga bottenlevande djur? Varför ska man ge dem svenska
            namn? Jo, om man inte vet vad som finns där ute vet man inte heller
            vad som är värt att skydda och hur vi bäst gör det.
          </note>
          <note>
            Jag tror att alla ni som sitter här och som sitter i miljö- och
            jordbruksutskottet – det är nästan bara ni här – är medvetna om
            att vi till exempel inte klarar oss länge här på jorden utan bin.
            Det rör sig om mellan fyra och sex år. De pollinerar nämligen
            vår mat eller den mat som äts av de djur som vi äter.
          </note>
          <note>
            Vet ni hur många arter av bin vi har här i Sverige? Det är 290
            arter. 100 av dem är utrotningshotade. 15 av dem har redan försvunnit.
            Om vi inte vet vad vi har vet vi inte vad vi ska skydda.
          </note>
          <note>
            Tyvärr har upptäckartakten avtagit. Det handlar nog inte om att
            det inte finns mer att upptäcka. Det handlar om att anslaget till
            Svenska artprojektet inte har räknats upp sedan alliansregeringen
            tillträdde 2006. I stället har man skurit i medlen. Det har blivit
            mindre och mindre pengar till de här forskningsprojekten. Och
            i år gick projektet med Nationalnyckeln, det stora praktverket,
            i graven.
          </note>
          <note>
            Vi ville rätta till detta och anslog 15 miljoner, men tyvärr
            fick vi inte igenom det. Det är alliansbudgeten som ligger. Det
            här verkar vara symtomatiskt. Det är 15 miljoner, en liten del
            av budgeten, men det handlar om miljö, och det tas bort.
          </note>
          <note>
            I förra debatten hörde vi hur borgarna minskat anslagen för miljö-
            och klimatarbete i utgiftsområde 20 med 1 ½ miljard. Totalt sett
            i hela budgeten fattas det 4 miljarder, eller rättare sagt: Det
            är 4 miljarder mindre för klimat- och miljösatsningar. Vi vet
            hur mycket bara de 15 miljoner kronor som togs bort från Artdatabanken
            kunde ge i fråga om miljönytta och kunskap. Hur mycket hade inte
            de här 4 miljarderna kunnat ge? Jag undrar vad borgarna och Sverigedemokraterna
            kommer att svara sina barn och barnbarn när de i framtiden får
            frågan: Varför gjorde ni inget?
          </note>
          <note>
            (Applåder)
          </note>
          <note type="speaker">
            Anf. 263 ANDERS FORSBERG (SD) replik:
          </note>
          <note>
            Herr talman! Jag vill tacka Emma Nohrén för anförandet, som var
            väldigt bra för att vara hennes första.
          </note>
          <note>
            Det är vällovliga satsningar, och jag tror att Emma Nohrén och
            jag delar många värderingar när det gäller naturen. Jag tycker
            att det var viktigt att hon lyfte fram exemplet att vi skyddar
            naturen. Jag har dock även en fråga. Emma Nohrén nämnde det här
            med att lyfta landsbygden i regeringens budget. Jag satt och tittade
            igenom budgetförslaget, och jag har svårt att se de satsningar
            som skulle lyfta landsbygden. Jag kan nämligen inte se att en
            återinförd gödselskatt, ett förslag på en vägslitageskatt eller
            höjda dieselskatter för lantbruket skulle lyfta landsbygden eller
            dess ekonomiska ryggrad bönderna.
          </note>
          <note>
            Hur mycket vi än vill ha alternativa bränslen – och jag tror
            att även bönderna gärna skulle ta emot och kunna köra på alternativt
            bränsle – finns ju inte den tekniken i dag. Finns tekniken är
            den inte ekonomiskt rimlig för oss att syssla med eftersom vi
            som sagt verkar på en internationell marknad.
          </note>
          <note>
            Det är egentligen min fråga.
          </note>
          <note type="speaker">
            Anf. 264 EMMA NOHRÉN (MP) replik:
          </note>
          <note>
            Herr talman! Tack för frågan, Anders Forsberg!
          </note>
          <note>
            Jag tycker nog att en satsning på att ta fram en strategi för
            landsbygden är en satsning för landsbygden. Att ta fram en livsmedelsstrategi
            för att höja den svenska, inhemska produktionen av mat – och göra
            det långsiktigt, med spelregler alla känner till – är en satsning
            på landsbygden. En höjning av anslagen för dem som odlar ekologiskt
            är en satsning på landsbygden, och att höja anslagen för skydd
            av skog är en väldigt stor satsning på landsbygden. Vi har också
            stora satsningar i vår budget, som ju tyvärr har fallit, på skydd
            av värdefull natur samt på skydd och skötsel av naturreservat.
            Det ligger ofta på landsbygden.
          </note>
          <note>
            Jag ser alltså det här som väldigt stora satsningar. Det är också
            så att många av de forskningssatsningar vi gör – vi hörde förut
            att det fattas 7 miljoner på Formas och 15 miljoner på Artdatabanken
            – gäller högkvalitativa jobb på landsbygden. Det är högkvalitativa
            jobb på forskningsstationer runt om i Sverige, där forskning pågår.
            Det är i Strömstad, Lysekil och Öregrund – nu kan jag inte den
            kommunen; ursäkta mig. Vi har det utanför Umeå och vid Drottningholm.
            Det finns alltså olika forskningssta ­ tioner i hela Sverige,
            till exempel uppe i Abisko, där forskningen pågår. Det ger också
            merjobb.
          </note>
          <note>
            Jag tycker nog att vi gör ganska mycket för att satsa på landsbygden.
            Många av de reformer vi har gjort gynnar också alla i Sverige
            – även dem på landsbygden.
          </note>
          <note type="speaker">
            Anf. 265 ANDERS FORSBERG (SD) replik:
          </note>
          <note>
            Herr talman! Jag tackar Emma Nohrén för svaret.
          </note>
          <note>
            Det är verkligen jättebra med strategier och utredningar. Men
            Emma Nohrén menar alltså på fullt allvar att en livsmedelsstrategi
            som vi inte ens har sett, som eventuellt ska starta efter nyår
            och som eventuellt kommer att påverkas av ett extraval skulle
            göra den stora skillnaden. Vi har också en konkurrensutredning
            som är igång, med specifika krav som till exempel att man inte
            får titta över skatterna. Vi ska också öka ekostöden. Skulle det
            vara lyftet för landsbygden? Jag har lite svårt att se det.
          </note>
          <note>
            Om landsbygdslyftet är att vi får lite mer forskare, lite mer
            utredningar och mer ekostöd kan jag säga att det inte är receptet.
            Det finns många andra saker med det här som innebär en större
            problematik. Jag har egentligen inga problem med den ekologiska
            produktionen eftersom jag själv håller på med den, men jag vill
            se någonting mer om hur vi får med landsbygden.
          </note>
          <note>
            Emma Nohrén nämner livsmedelsstrategin. Om vi säger att livsmedelsstrategin
            kommer fram till ett antal skarpa förslag – vilket jag har jättesvårt
            att se, men vi säger att det kommer – och man säger att vi till
            exempel måste anpassa skattenivån till europeiska länder runt
            omkring, är det någonting Emma Nohrén kan tänka sig att ta till
            sig?
          </note>
          <note type="speaker">
            Anf. 266 EMMA NOHRÉN (MP) replik:
          </note>
          <note>
            Herr talman! När det gäller att ta fram strategier efterfrågas
            hela tiden långsiktiga planer och långsiktiga spelregler. Tar
            vi fram strategier och sådant som vi är överens om i en bred parlamentarisk
            utredning sätter vi också upp spelreglerna framåt. Då slipper
            man vänta och undra: Ska det bli så här i år, eller ska det bli
            så här i år?
          </note>
          <note>
            Jag tycker att åtgärderna ger långt mycket mer än om man gör
            som Sverigedemokraterna. Ni röstade på en budget som inte ens
            innehåller några av de här grejerna och hänvisar till en budget
            som har fallit. Hade ni röstat på vår budget – om ni nu ska rösta
            på andras än er egen – tror jag nog att ni hade fått med er mer
            pengar till landsbygden och landsbygdsutvecklingen.
          </note>
          <note type="speaker">
            Anf. 267 JENS HOLM (V):
          </note>
          <note>
            Herr talman! Helt enkelt för att jag inte ska glömma bort det
            vill jag börja med att konstatera att vi som bilaga till betänkandet
            har utskottets utvärdering av regeringens arbete på det här området
            – område 23. Vi har arbetat inom ramen för utskottets uppföljnings-
            och utvärderingsgrupp, där jag har haft förmånen att vara ordförande,
            och tagit fram utvärderingen. Jag vill tacka alla ledamöter som
            har arbetat inom arbetsgruppen, utskottspersonalen och även den
            personal som arbetat inom utskottets utvärderings- och forskningssekretariat.
          </note>
          <note>
            Vi konstaterar i vår utvärderingsrapport att det finns en del
            förbättringspotential vad gäller regeringens arbete på vissa områden.
            Vi konstaterar också att vi är nöjda med väldigt mycket av regeringens
            rapportering till riksdagen. Alla som är intresserade av detta
            arbete kan läsa mer i bilagan.
          </note>
          <note>
            Det här är annars ett utgiftsområde – areella näringar, landsbygd
            och livsmedel – som tyvärr måste underkastas de neddragningar
            som blir konsekvensen av den budget de borgerliga partierna har
            röstat igenom med stöd av Sverigedemokraterna. I det här utgiftsområdet
            handlar det nämligen om neddragningar på drygt 130 miljoner kronor
            jämfört med regeringens budgetförslag. Det är bara att beklaga.
          </note>
          <note>
            Den största delen av Sveriges yta täcks av skog. På ett sätt
            är det en hisnande känsla. I skogen ska många intressen samlas.
            För joggaren är skogen en plats där man springer på små, vindlande
            stigar och forcerar uppförsbackar. För bär- och svampplockaren
            är skogen en plats där man hittar lingon, kantareller och andra
            svampar. För ekoturismföretagen är skogen det område dit man tar
            kanske tyskar och danskar för att visa upp mörka älvar eller fjälltoppar
            med hisnande utsikt. För klimataktivisten är skogen, bland så
            mycket annat, en kolsänka – skogen tar ju upp mängder med koldioxid.
            För djuren är skogen helt enkelt deras hem.
          </note>
          <note>
            Skogen är dessutom en råvara för skogsindustrin; vi plockar ut
            timmer, brädor, papper och biobränsle från skogen. Alla dessa
            intressen ska vägas samman, och det utgiftsområde vi debatterar
            i kväll handlar bland annat om vad det är för slags skogspolitik
            vi ska ha i Sverige.
          </note>
          <note>
            För Vänsterpartiets del är det tydligt att Sverige behöver en
            hållbarare skogspolitik än den vi har nu, och vi har kämpat för
            det länge. Vi vill ha skogar med stor biologisk mångfald; vi vill
            inte bara ha virkesåkrar. Vi vill också skydda mer skog. Vi anser
            även – och det är viktigt – att det skogsbruk vi har måste bedrivas
            på ett mycket hållbarare sätt. Det är något som ska uppmuntras
            av samhället.
          </note>
          <note>
            Jag kan säga att det budgetförslag regeringen lade fram inte
            uppfyller Vänsterpartiets krav i alla avseenden, men jag tycker
            ändå att det finns många delar i S-MP-budgeten som är väldigt
            bra. Det handlar inte minst om de omfattande områden man med stöd
            av de kraftiga höjningarna för skydd av skog faktiskt skulle kunna
            skydda i form av naturreservat eller till och med nationalparker.
            Det handlar också om extra pengar till Skogsstyrelsen. Det handlar
            även om extra anslag till Västmanlands län med anledning av den
            tragiska skogsbranden. Det handlar om tillskottet till Svenska
            artprojektet och Nationalnyckeln så att de kan fortsätta med sin
            viktiga verksamhet – något som Emma Nohrén har talat inlevelsefullt
            om. Allt detta såg vi i Vänsterpartiet som viktiga steg framåt.
          </note>
          <note>
            Vi såg också förslaget till höjning av anslaget till lantbrukare
            och andra människor i glesbygden för rovdjursangrepp som ett bra
            och viktigt sätt att överbrygga den klyfta som ibland finns i
            glesbygden mellan jordbrukare och jägare å den ena sidan och naturvänner
            och djurvänner å den andra sidan.
          </note>
          <note>
            Nu beklagar jag att ingenting av dessa satsningar blir av på
            grund av att den borgerliga budgeten röstades igenom den 3 december.
            Det är synd. Det område som vi debatterar har stor potential.
            Det handlar om vår landsbygd, jordbruket och skogen – de absolut
            största arealerna av vårt land. Vi borde ha en mer aktiv politik
            för att se till att hela Sverige kan leva. Då behöver vi kollektivtrafik
            i hela Sverige, bättre järnvägsunderhåll, mer miljöinvesteringar,
            överlag riktade investeringar för att kunna skapa fler jobb ute
            på landsbygden.
          </note>
          <note>
            Jag beklagar att mycket av de satsningar som fanns i regeringens
            budget nu uteblir. Jag konstaterar att de borgerliga partierna,
            med stöd av Sverigedemokraterna, väljer att prioritera storföretag,
            banker och redan rika människor så att de kan fortsätta att få
            skattesänkningar i stället för att få pengar till dessa investeringar.
            Med den politiken riskerar Sverige att fortsätta att slitas isär.
            Det är bara att beklaga, men sådan är högerpolitiken.
          </note>
          <note type="speaker">
            Anf. 268 ULF BERG (M):
          </note>
          <note>
            Herr talman! Jag tänkte börja med något som ligger lite utanför
            dagens ämne genom att framhålla vikten av de frågor talmannen
            har varit inne på, nämligen att vi ska respektera talmansämbetet.
            Vi ledamöter ska respek ­ te ­ ra talmansämbetet, och vi 349 ledamöter
            ska verkligen hålla på den tradi ­ tionen. Vi är lagstiftare,
            och vi har ett stort inflytande på människor.
          </note>
          <note>
            Jag ska återge ett citat som tillskrivs Voltaire så att ni förstår
            vad jag talar om: Jag håller inte med om vad du säger, men jag
            är beredd att gå i döden för din rätt att säga det.
          </note>
          <note>
            På så sätt blir det inte någon sammanblandning här. Talmannen
            har agerat bra i frågan, och den måste bort från vårt bord.
          </note>
          <note>
            Herr talman! Låt oss tala om något som också är mycket viktigt.
            Jag börjar med att yrka bifall till förslaget i miljö- och jordbruksutskottets
            betänkande gällande utgiftsområde 23.
          </note>
          <note>
            När man lyssnar på de rödgröna kan man få intrycket att budgeten
            är en katastrof. Låt oss först konstatera att det finns ytterligare
            378 miljoner i budgeten. Det som inte finns i budgeten är den
            kostnadsökning som de rödgrönas politik innebär för myndigheter
            i fråga om höjda arbetsgivaravgifter. Exempelvis försvaret drabbas
            av 300 miljoner kronor i höjda arbetsgivaravgifter.
          </note>
          <note>
            På det hela taget skiljer det sig inte så förskräckligt mycket.
            Jag räknade ut att det är 0,8 procent som skiljer budgetalternativen.
            Däremot är det en stor skillnad på inriktningen. Titta på landsbygdsprogrammet.
            Jag misstänker att förre landsbygdsministern ska komma in på Matlandet,
            och jag tänker inte gå så djupt in på den frågan. Men frågan är
            viktig, och vi ska en gång för alla se vårt jordbruk som ett företagande
            som vi inte kan behandla hur som helst. Jordbruket finns med i
            en global marknad och är konkurrensutsatt. Då kan vi exempelvis
            inte göra som de rödgröna tror, nämligen ställa om allt jordbruk
            till ekologiskt jordbruk.
          </note>
          <note>
            Sverige har ett bra konventionellt jordbruk. Om vi ska öka vår
            export måste vi fortsätta att se till att Sverige är konkurrenskraftigt.
            Nu finns det en utredning, men det är inte helt fel att titta
            vidare på även ekonomiska förutsättningar.
          </note>
          <note>
            Vi moderater har gjort helt om när det gäller livsmedelsstrategi.
            Vi har tidigare tyckt att en sådan inte behövs. Numera tack vare
            bland annat Anna Kinberg Batra, som var en av dem som drev förändringen,
            har Moderaterna sagt att vi behöver en strategi. Det är viktigt
            att vi har en strategi för att se hur vi kan vidareutveckla näringen.
          </note>
          <note>
            De kommande 40 åren ska vi förmodligen producera lika mycket
            livsmedel som har producerats 8 000 år tillbaka. På den marknaden
            ska svenskt jordbruk naturligtvis vara med och konkurrera om kunderna.
            Det blir fler människor på vårt klot, och vi hoppas att vi slipper
            olika sjukdomar och elände och att utvecklingen hela tiden går
            framåt. Levnadsstandarden ökar, och vi ser fantastiskt goda exempel
            på det i olika länder. Här ska vi finnas med.
          </note>
          <note>
            Det har talats här om biobränsle och jordbruk. Jag besökte Skåne
            och tittade på biobränsletillverkning. Man kan konstatera att
            det blir en helt annan användning av åkermarken. Det blir möjligt
            att ta ut två skördar, och olika spannmål nyttjas för att tillverka
            biogas. Det är fantastiskt bra när förädlingsvärdet kan ökas och
            bidra till ett bättre klimat.
          </note>
          <note>
            Jag har lite svårt att förstå hur landsbygden tjänar på att det
            mesta av skogen ska bli reservat av olika slag. Skogsbruk ska
            visa miljöhänsyn, och skogen är en råvara och bidrar till exporten
            med över 100 miljarder. Även om livsmedelsexporten ökar, och det
            är positivt, är skogen viktig.
          </note>
          <note>
            Hur kan skogen och skogsbygder må bättre av att man inför en
            kilometerskatt, som ska användas till att stockholmare kan åka
            snabbtåg till Malmö och Göteborg och söderut? Förklara för mig
            hur en sådan skatt hjälper landsbygden.
          </note>
          <note>
            Jag har nyligen läst att i Jokkmokk är ungefär 75 procent av
            skogen avsatt till olika ändamål. Då blir det inte så många arbetstillfällen
            kvar.
          </note>
          <note>
            Älvdalen, en kommun hemma i Dalarna, börjar få problem. Det finns
            områden som är mycket beroende av turismen, och det går inte att
            flytta Dalafjällen till Indien och börja producera. Det fina med
            besöksnäringen är att naturen är dragkraften. SSAB kan – Gud förbjude
            – hamna i något annat land om vi gör fel saker, energin blir för
            dyr och så vidare.
          </note>
          <note>
            Låt mig göra ett konstaterande om myggen, herr talman. Jag förstår
            att man från socialdemokratiskt håll är positiv. I den budget
            som kom från regeringen stod det klart och tydligt att staten
            ska ta sin hand från myggbekämpningen och att den ska finansieras
            på regional och kommunal nivå. Jag antar att man klarar debatten
            lite bättre på det sättet.
          </note>
          <note>
            Herr talman! Jag ska försöka respektera talartiden någorlunda.
            Jag hoppas att jag har dragit på mig någon replik så att vi kan
            fortsätta där utan att förlänga debatten i onödan.
          </note>
          <note>
            (Applåder)
          </note>
          <note type="speaker">
            Anf. 269 ISAK FROM (S) replik:
          </note>
          <note>
            Herr talman! Tack, Ulf Berg, för anförandet! Det är ju tacknämligt
            att Moderaterna i talarstolen nu säger att en livsmedelsstrategi
            är viktig och att den svenska maten är jätteviktig.
          </note>
          <note>
            Det är då tråkigt att det är er budget som kommer att bli verklighet
            och att Regeringskansliet tappar 200 miljoner – 200 miljoner som
            man kunde ha använt till att jobba med livsmedelsstrategin, landsbygdsstrategin
            och skogsstrategin.
          </note>
          <note>
            Det gör att allting riskerar att skjutas på framtiden, även om
            S-MP-regeringen har en ambition att klara det något så när i alla
            fall. Det är klart och tydligt att det inte är säkert att det
            kommer att gå snabbare, och det är definitivt inte säkert att
            det blir bättre.
          </note>
          <note>
            Vad som också riskerar att falla bort är det stöd som Regeringskansliet,
            och framför allt Ardalan Shekarabi, har aviserat som upphandlingsstöd
            för kommuner och landsting, så att kommuner och landsting kan
            få det de har beställt. Kommuner och landsting på många håll vill
            ju upphandla lokalproducerat, många gånger ekologiskt och klimatsmart,
            för att minska transporterna, nyttja det lokala näringslivet och
            stötta bönderna lokalt på orten.
          </note>
          <note>
            Allt det här riskerar att skjutas på framtiden, tillsammans med
            andra åtgärder som har fallit bort ur budgeten, till exempel järnvägsunderhåll,
            som är viktigt för skogsnäringen.
          </note>
          <note type="speaker">
            Anf. 270 ULF BERG (M) replik:
          </note>
          <note>
            Herr talman! Isak From glömmer handelsgödselskatten, som vi förhoppningsvis
            kommer att slippa. Det är ganska klart att den inte har någon
            speciell klimatpåverkan. När alliansregeringen hade avskaffat
            handelsgödselskatten såg vi att man inte gödslade mer.
          </note>
          <note>
            Det finns mycket som man kan utveckla för att vi ska få mindre
            kväveläckage och liknande. Men det görs, och det görs framsteg.
          </note>
          <note>
            Jag kan nämna de här randområdena för att samla upp till vattentäkter
            och åar så att det inte ska rinna ut, och jag har ställt en fråga
            till Jordbruksverket hur man fick fram metrarna. Ja, det hade
            man ingen aning om – man bara högg till med någonting. I dag vi
            vet att det i svackor och liknande kanske behövs ett bredare område
            mot en höjd, men man har gjort likadant. Det finns mycket att
            utveckla.
          </note>
          <note>
            De jordbrukare som jag träffar – vi måste träffa olika, antar
            jag – säger så här: Vi vill vara företagare. Ge oss bra spelregler
            som liknar dem i våra konkurrentländer! Sedan fixar vi resten
            själva utan politisk inblandning.
          </note>
          <note>
            Det har alltid varit framgångsrikt. När vi politiker ska styra
            över utvecklingen är det inte alldeles säkert att det går helt
            bra.
          </note>
          <note>
            Om en livsmedelsstrategi går ut på att vi 20 år efter EU-inträdet
            kommer underfund med att jordbruk är ett företagande och är konkurrensutsatt
            är det faktiskt bra att vi till slut kommer till den slutsatsen
            att vi måste sluta att lägga kvarnstenar på svenskt jordbruk.
            Det enda som händer är att det flyttas ut till andra länder.
          </note>
          <note type="speaker">
            Anf. 271 ISAK FROM (S) replik :
          </note>
          <note>
            Herr talman! Det är tur att vi har kvar frågan om handelsgödselskatten
            så att vi har någonting att bråka om. Det var inte med som ett
            förslag att den skulle införas i år, utan det var med att det
            skulle utredas hur den skulle kunna komma tillbaka. Det är viktigt
            att peka på det.
          </note>
          <note>
            Ulf Berg är inne på väldigt viktiga områden. I sitt anförande
            pratade han om skogens förutsättningar. Jag tror att det är viktigt
            att vi lyfter fram skogens förutsättningar. Det är över 20 år
            sedan den skogsvårdslagstiftning som gäller i dag togs fram, och
            mycket har hänt sedan dess. För skogen finns det många andra områden
            att ta hänsyn till, och det är viktigt att göra det. Men det är
            viktigt att man lyfter upp och tittar på det. Just nu är det samma
            lagstiftning som gäller, men olika praxis mejslas fram och arbetas
            med runt om i landet.
          </note>
          <note>
            Det är precis som Ulf Berg säger i talarstolen. I Jokkmokk har
            man avsatt väldigt mycket, och ska kanske göra det också. På andra
            håll i landet har man avsatt mindre. Regelverket tolkas olika.
          </note>
          <note>
            Det här är olyckligt, och det är vår ingång i varför vi ville
            se över skogsvårdslagstiftningen. Det har hänt väldigt mycket,
            och vi är inte rädda för att lyfta upp det här till ytan och titta:
            Vad är det som ska gälla? Vilka arter ska skyddas långsiktigt?
            Var ska det göras? Vad har skogsbruket? Vad går före? Är det en
            vindkraftspark som går före, är det rennäringen som går före eller
            är det skogsnäringen? Var hamnar skogsnäringen?
          </note>
          <note>
            Därför är det viktigt, precis som regeringen har aviserat, att
            man lyfter upp och tittar på det här.
          </note>
          <note>
            För jordbrukets del håller jag helt och hållet med Ulf Berg.
            Det är verkligen dags att vi ser på jordbruket som en näring.
            Det var därför regeringen aviserade att man skulle lägga ned Landsbygdsdepartementet
            och flytta det till Näringsdepartementet, så att jordbruket ses
            som en näring bland andra näringar.
          </note>
          <note type="speaker">
            Anf. 272 ULF BERG (M) replik:
          </note>
          <note>
            Herr talman! Det är bra att vi är överens om att jordbruk är
            ett företagande. Det är ändå ett steg i rätt riktning. Det kan
            man göra på olika sätt.
          </note>
          <note>
            Om vi håller oss till landsbygden är det inte bara svenskt jordbruk
            som ska rädda landsbygden. Det blir allt effektivare. Fördelen
            är att det blir öppna landskap. Stockholmaren som åker till Sälen
            ser ofta vid Dalälven att det mellan vattnet och vägen finns en
            åker. Den brukas av ett enda skäl, och det är att det finns en
            lönsamhet i att bruka den. Annars växer det skog på den. Vi har
            ju haft sådana faser i Sverige, och det hoppas jag att vi kan
            undvika.
          </note>
          <note>
            Frihet under ansvar har varit väldigt framgångsrikt. Många av
            oss som har följt skogsdebatten har kunnat se gamla, erfarna,
            envisa och tjuriga gubbar som har sagt: Nej, så där sköter inte
            jag min skog. Staten har varit där med Skogsstyrelsen, som väl
            hette Skogsvårdsstyrelsen förr, och nästan hotat med både fängelse
            och annat om de inte gjorde som myndigheten sade. Sedan visade
            det sig att de hade rätt.
          </note>
          <note>
            Jag tror att den bästa garantin för mångfald i skogen är att
            vi fortsätter med denna frihet under ansvar. Då kommer vi som
            är skogsägare att göra på lite olika sätt. Hemma försöker jag
            och hustrun återskapa hagmark. Men jag vet samtidigt att om Skogsstyrelsen
            hade kommit och knackat på dörren och sagt ”gör så här” kan det
            hända att familjen Berg hade gjort på ett helt annat sätt.
          </note>
          <note>
            Jag tror på det här med frihet under ansvar. Det har fungerat
            väl. Låt oss vara rädda om det även fortsättningsvis!
          </note>
          <note type="speaker">
            Anf. 273 JENS HOLM (V) replik:
          </note>
          <note>
            Herr talman! Det är fint att Ulf Berg står upp för det som jag
            tror är hans rötter, glesbygden.
          </note>
          <note>
            Det är mindre fint att han röstar för en budget som premierar
            höginkomsttagare i Sveriges storstäder, inte minst i Stockholm,
            som är de som får de största skattesänkningarna och som är de
            som tar den absolut största delen av bidragen RUT och ROT och
            andra saker. Men det kanske vi kan ta någon annan gång.
          </note>
          <note>
            Jag skulle vilja fråga om två saker.
          </note>
          <note>
            Du och jag, Ulf, var på en debatt som tidningen Miljöaktuellt
            arrangerade för några veckor sedan. Då hade regeringens förslag
            till budget precis kommit, och jag vill minnas att du sa någonting
            om att det var väldigt ambitiösa satsningar på miljöområdet. Sedan
            började vi prata rätt mycket om just skydd av natur.
          </note>
          <note>
            Därför studsade jag till lite grann när jag hörde ditt anförande,
            för jag tyckte att du uttryckte dig som att naturvård och naturskydd
            inte var särskilt viktigt och att det inte var det man skulle
            lägga fokus på i politiken.
          </note>
          <note>
            Jag tycker att det är väldigt viktigt, och det var ett av de
            största värdena som jag såg med S-MP-budgeten, varför vi i Vänsterpartiet
            stödde den. Vi höjde just anslagen till naturvård med ungefär
            40 procent. Är det viktigt eller inte?
          </note>
          <note>
            Du pratade också om besöksnäringen, och där tror jag att du har
            helt rätt. Besöksnäringen, turismen, är en av Sveriges basindustrier
            och omsätter mer pengar än något av våra största exportföretag.
            Men de tyskar, dan ­ skar, kineser och alla andra som kommer till
            Sverige i en allt stridare ström och verkligen vill se natur,
            om de bara ser virkesåkrar, om de bara ser kalhyggen överallt,
            vad är det att bjuda på?
          </note>
          <note>
            Är det inte något mer de ska se? Där kommer just vården av naturen
            in som är så viktig. Håller inte Moderaterna med om det?
          </note>
          <note type="speaker">
            Anf. 274 ULF BERG (M) replik:
          </note>
          <note>
            Herr talman! Låt oss ge oss ut och leta efter lingon. Jag tror
            att vi har störst chans att hitta lingon om vi går på ett kalhygge
            och inte i gammal granskog. Jag hörde att Jens Holm sa att det
            var viktigt att plocka lingon. Vi har avverkat skogen ofta på
            tuvor och liknande. Vi går på kalhygget och ser till att plocka
            lingon.
          </note>
          <note>
            Det som är fint med växande skog är att det är en kolsänka. Det
            är vi helt överens om. Men kolsänkan är som bäst när vi avverkar
            skogen. Det är fortfarande en kolsänka vi håller oss i, eftersom
            vi fortfarande har det intakt. Men är det fortfarande en kolsänka
            när vi avsätter skog där det börjar bli självgallring, det vill
            säga att träden ruttnar och liknande? Då har vi inte lika effektiv
            kolsänka.
          </note>
          <note>
            Vi är fullständigt överens om att det är väldigt viktigt med
            fortsatt avsättning. Det sa jag på det möte som var. Här har vi
            haft en brist. Vi har haft människor som har varit ute och sagt:
            Här är viktig skog. Då har de som köper skog och har certifieringar
            sagt: Då kan vi inte köpa den. Samtidigt har man inte fått pengar,
            för det har inte blivit någon skarp avsättning.
          </note>
          <note>
            Det är ett problem. Jag har motionerat om det. Jag tänker fortsätta
            jobba för den frågan och att det ska fram mer resurser. Men man
            måste se hur de finansieras. Det sättet som de rödgröna har finansierat
            med höjda skatter som slår mot tillväxten är förödande för landsbygden
            och speciellt för Norrland. Därför är vår budget bättre.
          </note>
          <note type="speaker">
            Anf. 275 JENS HOLM (V) replik:
          </note>
          <note>
            Jag sa lingon och kantareller, Ulf Berg. Kantareller brukar man
            inte hitta så ofta på ett kalhygge. Däremot hittar jag mycket
            kantareller i en gammal urskog. Men det kanske inte är efter parameterna
            lingon och kantareller som vi ska mäta mångfalden i våra ekosystem.
          </note>
          <note>
            Det är bra att du tar upp skogsbruket i sig. Jag kan nästan hålla
            med om att det är viktigare än hur många arealer som vi skyddar,
            även om det också är otroligt viktigt. Skogen är en kolsänka.
            Men skogen blir ingen kolsänka ifall man bedriver markberedning
            i väldigt stor skala och bara plöjer upp stora delar av våra före
            detta skogar. Om man bedriver stubbrytning och bryter upp gamla
            stubbar och gödslar en massa i skogen blir det inte alls en kolsänka.
            Det är tyvärr sådant som vi ser väldigt mycket av i dagens svenska
            väldigt hårt drivna skogsbruk.
          </note>
          <note>
            Det var därför jag lyfte fram frågan med besöksnäringen. Om vi
            mer kan se besöksnäringens värden och förstå: Vad är det egentligen
            vi vill vi sa upp för omvärlden? K anske vi kan komma ifrån den
            ganska ensidiga synen som vi rätt ofta har i Sverige på just skogen.
            Det ska vara slutavverkningar, och skogen står i väldigt stor
            utsträckning till tjänst för massaindustrin. Skogen har så många
            fler värden.
          </note>
          <note>
            Det är bra, Ulf Berg, att du tar upp just naturvården. Hade det
            inte varit bra med den 40-procentiga höjningen som vi föreslog
            i budgeten på just naturvård och skydd av värdefull natur som
            ni avfärdar med endast ett enda argument, och det är att ni prioriterar
            skattesänkningar? Det känns bak ­ vänt.
          </note>
          <note type="speaker">
            Anf. 276 ULF BERG (M) replik:
          </note>
          <note>
            Herr talman! Jag är inte säker på att jag är ett blåbär när det
            gäller att leta lingon och svamp. Jag är väl medveten om att man
            i regel inte letar efter dem på samma ställe. Det är inga som
            helst bekymmer.
          </note>
          <note>
            När det gäller skogen tror jag att det skogsprogram som vi har
            som alliansregeringen har antagit är väldigt effektivt. Jag är
            en av två ordförande för Skogsnätverket här i riksdagen och har
            en hel del att göra med skogsindustrierna, där vi får ta del av
            forskning och liknande.
          </note>
          <note>
            Vi är väldigt många som hoppas på att skogen ska bidra till klimatnytta.
            Jag och Johan Hultberg var och besökte plastpåstankar där man
            kan ersätta fossil olja och ta grunden från vår skog.
          </note>
          <note>
            Det finns väldigt mycket bränsle, och det skapar sysselsättning.
            Om vi kan höja förädlingsvärdet i vår skog samtidigt som vi slipper
            import av fossil energi är det en verklig vinn–vinn-industri.
          </note>
          <note>
            Dessutom går skogen inte att flytta till Stockholm. Där måste
            arbetstillfällena finnas ute där det inte bor så tätt med människor.
            Det handlar om sågverk och liknande. Skogen har en enorm betydelse.
            Men den har också en väldigt stor betydelse för oss som jagar.
          </note>
          <note>
            Vi behöver inte de 20 miljonerna. Vi har en annan idé. Vi tycker
            att det är hög tid att börja förvalta vargstammen, något som bevarandesidan
            har kämpat emot länge. Nu hoppas jag att det blir en vettig förvaltning.
            Frågan kommer att lugna ned sig. Det kommer att bli en ökad acceptans,
            och vi kan hela tiden se till att ta bort revir som ställer till
            stor skada.
          </note>
          <note type="speaker">
            Anf. 277 ESKIL ERLANDSSON (C):
          </note>
          <note>
            Herr talman! Att vi ska kunna bo och verka i hela vårt land är,
            som jag ser det, helt avgörande för Sveriges tillväxt. På den
            svenska landsbygden finns det otroligt stora möjligheter att skapa
            fler, nya, riktiga jobb. Varför nämner jag nu ordet jobb? Jo,
            därför att jobbet är grunden för utveckling och tillväxt i byar
            och bygder likväl som i städer och samhällen.
          </note>
          <note>
            Vad är det då som kan växa på den svenska landsbygden? Bland
            annat är det en ökad svensk matproduktion. Vad grundar jag det
            på? Den svenska maten är sund och säker. Den svenska maten produceras
            också i ett av världens mest miljövänliga jordbruk. Bara för att
            ta ett exempel släpper den svenska mjölkproduktionen ut bara hälften
            så mycket koloxid som genomsnittet i Europa.
          </note>
          <note>
            Jag ser också stora möjligheter i den svenska skogen. Träråvara
            är i dag inte bara att användas till att bygga hus med eller för
            att tillverka papper av. Från vår skog får vi i dag nya spännande
            material såsom tyg till kläder. Men också nya hållbara bränslen
            kan man ta fram från skogens gröna guld.
          </note>
          <note>
            Den svenska landsbygden med bland annat matproduktion, djur och
            skog erbjuder därtill fantastiska möjligheter till upplevelser
            och därmed jobb, riktiga jobb. Naturturism är något som ökar i
            Sverige. Vi har fått se fler och fler kreativa idéer som, bara
            för att ta ett exempel i högen, hotell i träd.
          </note>
          <note>
            Detta är bara några exempel på de möjligheter som finns på den
            svenska landsbygden. Det är för att vi vill ta vara på de möjligheterna
            som vi i Alliansen och i Centerpartiet vill satsa just på jobb
            och tillväxt på landsbygden.
          </note>
          <note>
            Det är därför som vi bestämt säger nej till de skattechocker
            som den rödgröna regeringen föreslog. Det är skatter som direkt
            slår mot landsbygden. Jag kan bara ta några exempel, skatt på
            avstånd, kilometerskatt, och en återinförd skatt på handelsgödsel.
          </note>
          <note>
            Mina vänner och herr talman! Allra hårdast kommer skattechocken
            att drabba unga när man från den rödgröna regeringens sida vill
            beskatta deras arbete med 15 miljarder, 15 000 miljoner, utöver
            vad skattebeläggningen är i dag. Det är bara att konstatera att
            det är Sveriges unga som blivit den rödgröna regeringens kassako.
          </note>
          <note>
            Herr talman! Vi i Alliansen väljer att satsa på den svenska landsbygden
            i stället för att straffbeskatta den. Vi vill fortsätta att driva
            satsningen på Sverige – det nya matlandet. Det är en satsning
            som har stärkt konkurrenskraften, ökat matexporten, satt svensk
            mat på världskartan och hittills skapat drygt 9 000 jobb. Det
            är satsningar på att kunna exportera ännu mer mat från vårt land.
            Det är satsningar på att kunna ta fram ännu mer profilerade matprodukter.
          </note>
          <note>
            Satsningar på Matlandet tillsammans med satsningar i landsbygdsprogrammet
            är den typ av åtgärder som den svenska landsbygden behöver för
            att kunna fortsätta att växa och utvecklas. Inte minst är landsbygdsprogrammet
            viktigt eftersom det är där det finns satsningar för att fler
            unga ska våga satsa på att bli företagare och bonde.
          </note>
          <note>
            Jag skulle därför i debatten vilja lyfta fram att det är otroligt
            viktigt att den nuvarande regeringen gör allt den kan för att
            landsbygdsprogrammet, som alliansregeringen beslutade om, också
            ska bli godkänt av EU-kommissionen så att pengarna i programmet
            ska kunna komma landsbygden till del så fort som det bara är möjligt.
            Det handlar om pengar som är katalysatorer för allt från generationsskiften
            till fortsatta investeringar i olika ting som ger jobb.
          </note>
          <note>
            Herr talman! Det är många måltider som intas i våra förskolor
            och på äldreboenden och liknande runt omkring i landet. För mig
            som centerpartist men också för oss i Alliansen är det viktigt
            att våra unga och äldre får tillgång till den bästa maten och
            dessutom en trevlig måltidsupplevelse när maten inmundigas.
          </note>
          <note>
            Därför är det kul att vi kan vara med om att göra en satsning
            på ett måltidslyft för de här grupperna. Från detta utgiftsområde
            satsas det 25 miljoner kronor. Tillsammans med satsningar som
            finns under utgiftsområde 9 blir det 100 miljoner på ett måltidslyft.
            Pengarna ska gå till att stärka kommuners och andra huvudmäns
            arbete för att höja kvaliteten på maten och måltidsupplevelsen.
            Bland annat ska pengarna kunna användas för att handla in ännu
            mer lokala produkter.
          </note>
          <note>
            Herr talman! Vi i Alliansen vill alltså satsa på jobb och utveckling
            i alla delar av vårt land. Det innebär att vi säger nej till de
            rödgrönas skattechock på landsbygden och på ungas jobb. I stället
            väljer vi att satsa på jobb och utveckling genom att göra satsningar
            på Sverige – det nya matlandet och se till att de kan fortsätta.
          </note>
          <note>
            Så fort som möjligt vill vi få ett landsbygdsprogram på plats.
            Det är ett viktigt verktyg för att kunna ta vara på landsbygdens
            möjligheter. På det sätt som jag har beskrivit kan vi då ännu
            mer stärka och förbättra de måltider som serveras på skolor, äldreboenden
            och liknande.
          </note>
          <note>
            Med dessa ord, herr talman, yrkar jag bifall till utskottets
            förslag i betänkandet.
          </note>
          <note>
            (Applåder)
          </note>
          <note type="speaker">
            Anf. 278 JENS HOLM (V) replik:
          </note>
          <note>
            Herr talman! Jag tycker egentligen att idén med Eskil Erlandssons
            Sverige – det nya matlandet är ganska bra. Men det är viktigt
            att pengarna verkligen träffar rätt. Det kanske också är viktigt
            att man är lite blygsam så att man inte förhäver sig för mycket
            när man gör sådana här saker.
          </note>
          <note>
            Ett av syftena med Matlandet var att det skulle skapas 20 000
            nya jobb. Eskil Erlandsson får hjälpa mig, men jag tror att det
            var så många jobb. Ibland har jag hört 10 000, men jag tror att
            20 000 var den officiella siffran. Jag läste rapporten som kom
            från Jordbruksverket och som jag tror att det var du själv, Eskil,
            som hade beställt. De konstaterar att mellan 2007 och 2010 hade
            10 000 jobb försvunnit från jordbrukssektorn. Det hade alltså
            försvunnit jobb, och det hade inte skapats nya. Nu talar jag om
            primärproduktionen inom lantbruket.
          </note>
          <note>
            Då tycker jag att det är någonting som är lite fel. Jag tycker
            att det är lite konstigt när ni i betänkandet vill fortsätta att
            lägga på en massa pengar på projektet och säger att det ska skapa
            jobb ute på landsbygden när det verkar som att effekten är den
            rakt motsatta.
          </note>
          <note>
            Hur många nya jobb har egentligen Sverige – det nya matlandet
            netto skapat, Eskil Erlandsson?
          </note>
          <note type="speaker">
            Anf. 279 ESKIL ERLANDSSON (C) replik:
          </note>
          <note>
            Herr talman! Sverige – det nya matlandet har varit lyckosamt.
            Det har lett till att vi har ökat vår livsmedelsexport. Den export
            som vi har i dag är dubbelt så stor som svensk bilindustri, läste
            jag så sent som i dag. Det är klart att exportprodukterna i dag
            är högförädlade produkter. I dessa högförädlade produkter ligger
            jobb och arbete.
          </note>
          <note>
            Ett annat exempel på den lite mer småskaliga sidan, om vi kallar
            den så, är att vi har fått 49 nya slakterier i vårt land. Vi har
            i dag nästan lika många gårdsbutiker som Icabutiker i vårt land.
            För det mesta är det inga stora arbetsplatser, men väldigt betydelsefulla
            sådana eftersom de ger jobb i den by och på den ort där de finns.
            Primärjordbruket har fortsatt att stordriftsrationaliseras på
            ett sätt som har skett i vårt land men också i andra delar av
            Europa och i världen i övrigt. Den utvecklingen kommer förmodligen
            att fortsätta.
          </note>
          <note>
            Samtidigt kan vi konstatera att många nya småskaliga verksamheter
            har återuppstått i vårt land. Trädgårdsnäringen är ett exempel
            på detta. Den svenska trädgårdsexplosionen har startat, vill jag
            påstå.
          </note>
          <note type="speaker">
            Anf. 280 JENS HOLM (V) replik:
          </note>
          <note>
            Herr talman! Jag ställde en konkret fråga till Eskil Erlandsson.
            Jag tackar för all denna information, men hur många nya jobb har
            Sverige – det nya matlandet netto skapat?
          </note>
          <note>
            Jag skulle vilja säga någonting om jobben och de borgerliga partierna.
            Det är någonting som skorrar lite falskt. Man säger att man skulle
            skapa så många nya jobb. När den borgerliga regeringen tillträdde
            2006 låg arbetslösheten på ungefär 6 procent. Nu ligger den på
            ungefär 8 procent.
          </note>
          <note>
            De ungdomsjobb som jag hör att både Eskil Erlandsson och tidigare
            Lena Ek talar så varmt om har man utvärderat. Varje sådant jobb
            med halveringen av arbetsgivaravgiften kostar mellan 1 och 1 ½
            miljon. Man kan tänka sig att det kanske går att investera dessa
            pengar lite bättre om ett enda ungdomsjobb kostar 1 ½ miljon kronor.
          </note>
          <note>
            Men nu tar vi Sverige – matlandet, Eskil. Hur många jobb har
            det netto skapat?
          </note>
          <note type="speaker">
            Anf. 281 ESKIL ERLANDSSON (C) replik:
          </note>
          <note>
            Herr talman! I mitt anförande sa jag att Sverige – det nya matlandet
            har skapat 9 000 nya riktiga jobb. Målsättningen till 2020 som
            jag har satt upp är att det ska skapa 20 000 nya jobb. Jag ser
            det som fullt uppnåbart.
          </note>
          <note>
            Jag nämnde i mitt tidigare inlägg i replikskiftet att vi i dag
            har en livsmedelsexport som är dubbelt så stor som den svenska
            personbilsexporten. Min målsättning är att vi ska ha en lika stor
            export som import av mat i vårt land. Då måste vi upp i hundramiljardersklassen.
          </note>
          <note>
            I den artikel jag läste så sent som i dag ser man från livsmedelsindustrin
            en möjlighet att nå det höga mål som jag satte upp för några år
            sedan. Vi är på väg att nå också detta mål.
          </note>
          <note type="speaker">
            Anf. 282 ISAK FROM (S) replik:
          </note>
          <note>
            Herr talman! Jag tackar Eskil för anförandet. Av någon anledning
            fick det mig att tänka på devisen om att koka soppa på en spik.
            Jag vet inte riktigt var det kommer ifrån.
          </note>
          <note>
            I valrörelsen var alla partier överens om vikten på satsningarna
            på välfärden. Efter valet har det blivit extremt tydligt att allt
            vackert tal om satsningar på välfärden bara var vackert prat från
            Centerpartiet. I stället är man kraftfullt emot alla former av
            finansiering av välfärden. Alla former av förslag till finansiering
            av välfärden avslås.
          </note>
          <note>
            Jag tänkte egentligen inte tala om det utan om satsningar på
            veterinärer. I dag är det brist på veterinärer och utbildade djurskötare,
            enligt branschorganisationen Svensk Djurvård. Det fanns en satsning
            på veterinärer i S-MP:s budgetproposition. Den har fallit bort
            nu. Därför tänkte jag fråga dig, Eskil: Vad tror du driver studenter
            att satsa på en utbildning till veterinär om vi politiskt medverkar
            till att dra ned förutsättningarna för att bli veterinär?
          </note>
          <note>
            Veterinärerna gör ett viktigt jobb för att se till att vi har
            friska djur på vår lantgårdar runt om i Sverige.
          </note>
          <note type="speaker">
            Anf. 283 ESKIL ERLANDSSON (C) replik:
          </note>
          <note>
            Herr talman! Låt mig först kommentera de första meningarna i
            Isak Froms inlägg.
          </note>
          <note>
            Enligt min uppfattning, och den tror jag att många kan skriva
            under på, får era satsningar betalas av två grupper i vårt land.
            Det är människor som är unga och människor som bor utanför de
            stora städerna. Det är där ni hämtar pengar till alla de satsningar
            som ni har i ert alternativ, genom dubblerad ungdomsarbetsgivaravgift
            och genom införandet av kilometerskatt. Det blir miljarder. Vilka
            får betala de pengarna? Jo, det får unga och landsbygdens folk
            göra.
          </note>
          <note>
            När det gäller utbildningarna till veterinär och djurskötare
            är de några av de mest populära utbildningarna i vårt land. Söktrycket
            har varit stort. Den tidigare alliansregeringen som jag var en
            del av ökade intagningarna på de områdena för att tillgången på
            både djurskötare och veterinärer skulle bli större.
          </note>
          <note>
            Den förändring som är gjord i budgeten är ersättningen för den
            som nyttjar de grupperna. Och den ersättningen har kunnat dras
            ned beroende på att antalet djur tyvärr har minskat i vårt land.
            Det är inte utbildningarna som vi har minskat på.
          </note>
          <note type="speaker">
            Anf. 284 ISAK FROM (S) replik:
          </note>
          <note>
            Herr talman! Jag tänker fortfarande på samma spik.
          </note>
          <note>
            För min kommun, Norsjö kommun, som inte är jättestor hade S-MP-budgeten
            inneburit 5 miljoner extra i statsbidrag nästa år. För samtliga
            kommuner och landsting i Västerbotten var det över 450 miljoner
            kronor i extra statligt stöd. Det hade gett förutsättningar för
            att kommunerna skulle kunna satsa på lokalproducerat och på klimatsmart
            mat på riktigt. Och det hade gett förutsättningar för att de som
            jobbar i välfärden ska orka fortsätta jobba.
          </note>
          <note>
            Jag tror nog att Centerpartiet måste tänka om när det gäller
            vem som får och vem som får betala. Just nu är det kommunerna
            och landstingen och medborgarna ute i landet som får betala för
            att vi dessvärre har en alliansbudget.
          </note>
          <note>
            Jag kan fortsätta med att fråga om neddragningen på Skogsstyrelsen.
            De har levt en svältfödd tillvaro under lång tid. I regleringsbrevet
            till dem står det att de ska finnas i hela landet. Men de håller
            tyvärr på att successivt centralisera sig. Vad tror Eskil Erlandsson
            att den neddragning som nu blir verklighet på sikt kommer att
            få för konsekvenser för Skogsstyrelsens möjlighet att vara etablerade
            i hela landet?
          </note>
          <note type="speaker">
            Anf. 285 ESKIL ERLANDSSON (C) replik:
          </note>
          <note>
            Herr talman! Att det blir någon miljon kronor mindre till kommunsektorn
            kompenseras väl för glesbygds- och landsbygdskommuner av att företagare
            och människor i de områdena som jobbar på, kanske till och är
            delägare i, ett sågverk slipper betala kilometerskatt med vårt
            förslag. Och de slipper betala dubbel arbetsgivaravgift för den
            som är ung. Vi vill ju att unga människor ska etablera sig i våra
            landsbygds- och glesbygdskommuner i alla delar av vårt land.
          </note>
          <note>
            Vad beträffar de myndigheter som ligger under nuvarande Landsbygdsdepartementet
            är det angeläget att det även fortsättningsvis i regleringsbreven
            talas om att de ska vara verksamma i hela vårt land. De ska vara
            etablerade i hela vårt land. Det är jätteviktigt, speciellt på
            det skogliga området. Dessutom påstår jag rätt upp och ned att
            det blir billigare än att koncentrera, apropå att lokalkostnader
            och liknande för det mesta är billigare på mindre orter än i större
            samhällen.
          </note>
          <note type="speaker">
            Anf. 286 ANDERS FORSBERG (SD) replik:
          </note>
          <note>
            Herr talman! Jag vill dig tacka, Eskil Erlandsson, för föredragningen.
            Du talar väl, du har god retorik och du nämner ökad svensk matproduktion
            och din oro för skattechockerna som den nuvarande regeringen vill
            införa. Du nämner även Matlandet. Men det är mycket tal om konkurrensvillkor
            för lantbruket.
          </note>
          <note>
            Jag funderar på om Centerpartiet tänker fortsätta vara böndernas
            företrädare eller om ni har lämnat över stafettpinnen. Hur ska
            man annars tolka en sådan erbarmlig budget som Alliansen och Centerpartiet
            i det här fallet har ställt sig bakom? Var finns satsningarna?
            Var finns verkligen offensiva satsningar? Det duger inte att avsätta
            20 miljoner extra till Matlandet. Man måste komma med något mer.
          </note>
          <note>
            Min egentliga fråga är: Kommer Centerpartiet att medverka till
            att Sveriges bönder får bättre villkor? Då talar vi om bättre
            villkor på riktigt. Det behövs inte mer utredningar. Det behövs
            inte mer analyser. Det behövs konkreta åtgärder, till exempel
            i fråga om dieselskatter. Är det något som Centerpartiet kan tänka
            sig att medverka till?
          </note>
          <note type="speaker">
            Anf. 287 ESKIL ERLANDSSON (C) replik:
          </note>
          <note>
            Herr talman! De stora pengarna i det här budgetförslaget är inte
            svenska statliga pengar, utan de ligger i det system som vi är
            del av, nämligen EU-systemet. Det håller just nu på att omformas.
            För svensk del har jag varit mycket angelägen, i egenskap av statsråd
            i den tidigare regeringen, om att pengarna ska gå till aktiva
            bönder som verkligen producerar mat.
          </note>
          <note>
            Som en underprioritering har jag haft djur. Vi behöver fler djur
            i vårt land, som håller det svenska landskapet öppet men också
            ger oss svenskt kött och fläsk.
          </note>
          <note>
            Ytterligare en underprioritering har varit unga människor. Det
            är skälet till att vi nu omformar stöden rejält. Och jag hoppas
            att både gårdsstödet och landsbygdsprogrammet kan drivas igenom
            i Bryssel av den nuvarande regeringen. Det var därför jag tog
            upp det speciellt i mitt huvudanförande.
          </note>
          <note>
            Vad beträffar koldioxidbeskattningen på diesel ska det göras
            en översyn under 2015.
          </note>
          <note type="speaker">
            Anf. 288 ANDERS FORSBERG (SD) replik:
          </note>
          <note>
            Herr talman! Jag vill tacka dig för svaret, Eskil Erlandsson.
          </note>
          <note>
            Jag misstar mig inte på dina intentioner. Jag tror säkert att
            Centerpartiet har en god vilja. Men det måste man visa också.
            Det krävs mycket mer.
          </note>
          <note>
            I budgetens utgiftsområde 23 för areella näringar är givetvis
            de EU-pengar som vi får tillbaka en viktig andel. Hur vi fördelar
            dem i Sverige är också viktigt samt att vi till exempel prioriterar
            aktivt brukande framför passivt. Det är oftast en problembild
            som jag tror att både du och jag ser.
          </note>
          <note>
            Jag vill dock återkomma till om Centerpartiet i så fall kommer
            att medverka till att en sänkt dieselskatt kommer att genomföras.
          </note>
          <note type="speaker">
            Anf. 289 ESKIL ERLANDSSON (C) replik:
          </note>
          <note>
            Herr talman! Som jag sa i mitt förra replikinlägg kommer en översyn
            att göras under 2015. Jag hoppas att den nuvarande regeringen,
            likväl som den tidigare regeringen föresatte sig, kommer att göra
            den i det interna ­ tionella perspektivet eftersom vi inte lever
            på en isolerad halvö. Vi är be ­ roende av vår omvärld.
          </note>
          <note>
            Om dieselskatten sedan kommer att höjas eller sänkas kan jag
            inte svara på i dag.
          </note>
          <note type="speaker">
            Anf. 290 LARS TYSKLIND (FP):
          </note>
          <note>
            Herr talman! Vi kan inte säga annat än att MJU:s utgiftsområden
            är väldigt intressanta med tanke på att vi kan prata länge och
            väl om dessa områden. Nu behandlar vi alltså MJU2 och utgiftsområde
            23. Jag yrkar bifall till utskottets förslag i betänkandet.
          </note>
          <note>
            Utgiftsområde 23 om de areella näringarna, landsbygd och livsmedel
            är mycket centralt när vi diskuterar utveckling på landsbygden
            och möjligheterna till jobb och verksamhet.
          </note>
          <note>
            Årets ram för det här området innebär en utökning med 378 miljoner,
            och det ska då sättas i relation till de 130–131 miljoner som
            skiljer budgetförslagen åt.
          </note>
          <note>
            Som tidigare har sagts här kan jag konstatera att det finns satsningar
            och beslut på andra utgiftsområden som är av väl så stor betydelse
            för utvecklingen på landsbygden. Det gäller bland annat satsningar
            på infrastrukturen. Vi har pratat om järnvägar, men i de flesta
            landsbygdsområden är vägsatsningar väldigt betydelsefulla, inte
            minst de satsningar som görs på enskilda vägar, på bärighet och
            på tjälsäkring – om vi nu pratar om verksamhet inom skogsindustrin.
          </note>
          <note>
            Vägslitageavgift eller kilometerskatt har också varit uppe till
            diskus ­ sion här tidigare. Införandet av en sådan skulle ju naturligtvis
            slå speciellt mot företagare på landsbygden.
          </note>
          <note>
            Den sänkta arbetsgivaravgiften för unga som gudbevars blir kvar
            genom det här budgetförslaget. Turistbranschen har oftast en förankring
            på landsbygden. Det kan röra sig om camping, fisketurism och kanotturism.
            Det är oerhört många unga människor som jobbar med det. Inom campingverksamhet
            är 65 procent av dem som jobbar där under 26 år. För sådana verksamheter
            är möjligheterna att anställa av väldigt stor betydelse, om man
            skulle drista sig till att ta bort den sänkta arbetsgivaravgiften
            för unga.
          </note>
          <note>
            Herr talman! Landsbygdsprogrammen har ju väldigt stor betydelse.
            Precis som Eskil Erlandsson nämnde här är det landsbygdsprogrammen
            och fiskeriprogrammen som är EU-baserade. Där finns de riktigt
            stora pengarna för stöd till landsbygden.
          </note>
          <note>
            Nu finns det ett förslag framtaget som är överlämnat till kommissionen
            för godkännande. Det överlämnades i juni. Vi kan förvänta oss
            ett godkännande från kommissionen under våren 2015. Det är naturligtvis
            viktigt att regeringen i Sverige är aktiv i processen så att det
            inte riskerar att bli en fördröjning. Det är viktigt för landsbygden
            att man kan få loss dessa pengar och använda dem till de ändamål
            som har angetts.
          </note>
          <note>
            Jag och flera med mig har engagerat mig i ersättningen för mosaikmarker
            som man använder till bete ute i skärgårdarna. När det blev ett
            glapp i landsbygdsprogrammet uppstod det nästan katastrofläge,
            och det rörde sig om väldigt små pengar. Där visade regeringen
            och Eskil Erlandsson en ganska stor fingertoppskänsla och tog
            ansvar för detta, så det blev ändå en viss kontinuitet. Det är
            ett exempel på hur viktigt det är att det programmet kommer igång
            och fungerar. Mosaikmarker handlar alltså om avlägsna svårtillgängliga
            betesmarker speciellt på skärgårdsöar där man håller landskapet
            öppet och värnar den biologiska mångfalden genom betande djur.
          </note>
          <note>
            Herr talman! Här har pratats mycket om skog, men jag tänker prata
            om någonting helt annat, nämligen fiske. Det handlar om vattenbruk,
            fiskodlingar, fiskevård och fiske. Detta har varit en viktig fråga
            för Folkpartiet och Alliansen under de år som har förflutit. Det
            har tagits flera initiativ, och det har vidtagits åtgärder under
            de senaste åren.
          </note>
          <note>
            När det gäller vattenbruk har man skapat en gemensam ingång till
            Jordbruksverket för att det ska bli lättare att få tillstånd.
            Det har tagits fram en vattenbruksstrategi som ska omvandlas till
            en handlingsplan som ska vara klar under våren 2015.
          </note>
          <note>
            Det har även tagits fram en strategi för fritidsfiske och fisketurism
            som gäller till och med 2020. Den har vattenmyndigheterna tagit
            fram.
          </note>
          <note>
            Förutom landsbygdsprogrammen finns det också ett havs- och fiskeriprogram.
            Det ska finansiera långsiktiga hållbara fiskebestånd och öka konkurrenskraften
            inom den företagsamhet som finns i den här sektorn. Det är tydligt
            uttalat att finansieringen och vid utformningen av programmet
            ska behovet av kustnära och småskaligt fiske särskilt beaktas.
            Detta har vi haft som mantra, men nu gäller det verkligen att
            se till att det också blir på det sättet.
          </note>
          <note>
            Även när det gäller fiskeområdet finns det en klar koppling till
            Matlandet Sverige. Jag behöver inte upprepa de siffror som har
            nämnts här tidigare, men jag vill lyfta fram en annan sak. När
            jag har kommit i beröring med Matlandet Sverige har jag upplevt
            att det har uppstått en medvetenhet på landsbygden när man ser
            de produkter och stora förädlingsmöjligheter som man har. Det
            i sin tur skapar en entreprenörsanda, och på det sättet skapas
            mervärden och jobb. Det är också en viktig faktor.
          </note>
          <note>
            Jag tror mycket väl att den målsättning som Eskil Erlandsson
            pratade om – 20 000 nya jobb till 2020 – är fullt rimlig.
          </note>
          <note type="speaker">
            Anf. 291 JENS HOLM (V) replik:
          </note>
          <note>
            Herr talman! Jag blir faktiskt lite trött på pratet om arbetsgivaravgifter
            för unga, så jag tänkte att vi kanske ska reda ut detta en gång
            för alla. Ibland låter det som att det ska bli dubbelt så dyrt
            att anställa unga, och nu går ju borgarnas budget igenom, så frågan
            borde vara överspelad, men så är det inte.
          </note>
          <note>
            Det handlar om arbetsgivaravgiften, och den ska ju finansiera
            våra pensioner, sjukförsäkring, föräldraförsäkring och en del
            andra väldigt viktiga saker. Avgiften ligger på 31 procent som
            betalas när man anställer någon.
          </note>
          <note>
            Antar man att ett företag anställer en ungdom och betalar 25
            000 kronor i månadslön blir arbetsgivaravgiften 7 500 kronor.
            Om arbetsgivaravgiften halveras betalar arbetsgivaren i stället
            3 750 kronor. Totalsumman för att anställa en ung person, utan
            neddragningen, är alltså ungefär 32 000 kronor. Totalsumman för
            att anställa någon efter halveringen blir ungefär 29 000 kronor.
          </note>
          <note>
            Det är ingen gigantisk skillnad, det tycker jag är viktigt att
            komma ihåg. Men det är klart, det är en viss skillnad. Men man
            ska komma ihåg att detta kostar enorma summor pengar. IFAU, som
            är ett expertorgan som utvärderar arbetsmarknad och utbildning,
            har konstaterat att dessa jobb netto kostar 1–1 ½ miljon er kronor
            per jobb.
          </note>
          <note>
            Detta envisas de borgerliga om och säger att det är så viktigt.
            Det verkar som att det är deras enda sätt att skapa jobb för unga
            människor. Det finns väldigt många andra, väldigt mycket effektivare
            sätt att skapa jobb för unga. Det handlar om investeringar och
            till exempel om miljöomställningar, det som vi har pratat om här
            hela kvällen.
          </note>
          <note type="speaker">
            Anf. 292 LARS TYSKLIND (FP) replik:
          </note>
          <note>
            Herr talman! Det finns säkert väldigt många sätt och göra det
            på. Men det vi nu pratar om är att generellt sänka trösklarna.
            Det handlar om unga människor, kanske om ett första jobb och om
            man kommer in i verksamheten.
          </note>
          <note>
            Den erfarenhet jag har efter att ha mött företag inom turistbranschen,
            där det jobbar många unga – det gäller även gäller restaurangbranschen
            – är att det har varit en avgörande faktor. Jag har svårt att
            tro att de skulle vittna om det om så inte vore fallet.
          </note>
          <note>
            Det är lite svårt att överblicka vad det egentligen betyder att
            få sitt första jobb. Nu får man inte diskutera dynamiska effekter
            av sådant, men om man kommer in, får sitt första jobb och därmed
            har ett cv kan man gå vidare. Men vad det betyder för individen
            och för samhället har jag nog lite svårt att överblicka. Det är
            inte så himmelens lätt att räkna ut det, kan jag tänka mig. Att
            det har haft en avgörande betydelse för många branscher är helt
            klart.
          </note>
          <note type="speaker">
            Anf. 293 JENS HOLM (V) replik:
          </note>
          <note>
            Herr talman! De experter som utvärderar detta konstaterar att
            varje jobb kostar 1 ½ miljon kronor. Det kostar mer än det smakar,
            drygt 15 miljarder per år. Vi kan göra mycket mer och bättre saker
            för dessa pengar. Det är konstigt att de borgerliga partierna
            inte kan ta in vad utvärderarna säger om saken.
          </note>
          <note type="speaker">
            Anf. 294 LARS TYSKLIND (FP) replik:
          </note>
          <note>
            Herr talman! Jag tycker att vi ska nämna att det handlar om riktiga,
            reguljära jobb som uppstår på arbetsmarknaden. Det är inte en
            arbetsmarknadspolitisk åtgärd. Det är oerhört viktigt att de kommer
            in i företagsamheten.
          </note>
          <note>
            Jag kan upprepa att för de företag som jobbar i branscher med
            många unga har det stor betydelse.
          </note>
          <note type="speaker">
            Anf. 295 ANDERS FORSBERG (SD) replik:
          </note>
          <note>
            Herr talman! Tack, Lars Tysklind, för ditt anförande! Jag har
            lite funderingar om det sista som kommit upp i debatten, vilka
            ambitioner Folkpartiet egentligen har när det gäller landsbygden
            och jordbruket. När man lyssnar på det som sägs i miljö- och jordbruksutskottet
            tycks det råda vissa oklarheter om hur Folkpartiet egentligen
            ser på jordbrukets konkurrensförutsättningar och att jordbruket
            verkar på en internationell marknad.
          </note>
          <note>
            Svenska bönder har i dag svårigheter eftersom deras mjölk ‑ ,
            spannmåls- och köttpriser sällan sätts i Sverige, utan de sätts
            internationellt på olika råvarubörser och är beroende av vad som
            händer. Mjölkbönderna är till exempel direkt utsatta för en stark
            press i dag. Detsamma gäller grissidan, vilket vi ser ganska tydligt.
            Å andra sidan är produktionskostnaderna i många fall väldigt lokala
            och nationella. Det är bara ett fåtal av dessa kostnader man själv
            kan påverka. Däremot har vi i riksdagen alla möjligheter att påverka.
          </note>
          <note>
            Jag kanske kan upplevas som tjatig, men jag återkommer till frågan
            hur Folkpartiet egentligen ser på dieselskatten som sådan. Ser
            ni några möjligheter? Vi har i vår budget föreslagit kraftiga
            höjningar av återbetalningen, från 90 öre till 2,60 kronor, vilket
            skulle göra 50 000–60 000 kronor för en lite större mjölkgård.
          </note>
          <note>
            Sedan har vi ytterligare en frågeställning, och den gäller gödselskatten.
            Svaret var lite otydligt från Fredrik Malms sida när frågan var
            uppe tidigare. Hur ser Folkpartiet på gödselskatten?
          </note>
          <note type="speaker">
            Anf. 296 LARS TYSKLIND (FP) replik:
          </note>
          <note>
            Herr talman! Jag tror inte att det är någon hemlighet att vi
            i Folkpartiet inte har varit helt bekväma med att vi tog bort
            gödselskatten. Inriktningen var en miljöskatt riktad mot kadmium.
            Det var vår bevekelsegrund. Vi var mycket tydliga med att pengarna
            inte skulle försvinna utan gå tillbaka till jordbruket, att de
            skulle stanna inom sektorn. Där finns säkert den otydlighet som
            Anders Forsberg uppfattat.
          </note>
          <note>
            Den mat som produceras i Sverige är ofta av mycket hög kvalitet.
            Det är kanske där vi har en av knutpunkterna. Matlandet Sverige
            kan vara en av lösningarna för att det ska finnas en efterfrågan
            och en betalningsvilja när det gäller svensk livsmedelsproduktion.
            Då är hög kvalitet avgörande. Det är en av anledningarna till
            att Folkpartiet och Alliansen nu är med och prioriterar anslaget
            Konkurrenskraftiga livsmedel. Det är inget produktionsstöd utan
            snarare ett sätt att få en marknadsmedvetenhet, att få upp en
            efterfrågan på svensk kvalitetsmat.
          </note>
          <note type="speaker">
            Anf. 297 ANDERS FORSBERG (SD) replik:
          </note>
          <note>
            Herr talman! Jag vill tacka Lars Tysklind för svaret.
          </note>
          <note>
            Du svarade delvis på frågan om gödselskatten, och du sa vad ni
            hade tyckt förut. Frågan var vad vi tycker i dag.
          </note>
          <note>
            Jag ställde också en fråga om konkurrensförutsättningarna och
            om dieselskatten konkret. Där fick jag inte heller något svar.
            Jag vill gärna höra om ni i Folkpartiet är öppna för att göra
            sådana lösningar där du aktivt kan medverka till att svenskt lantbruk
            kan utvecklas. I dag handlar det inte bara om att vi ska bygga
            ut och öka vår självförsörjning från 50 till 60 procent. I dag
            är det faktiskt överlevnadsstrategier vi pratar om. Vi har till
            exempel i dag ett antal mjölkgårdar som är direkt satta under
            ackordsuppgörelse, vilket är unikt inom det svenska lantbruket.
          </note>
          <note>
            Jag vill gärna att du förtydligar svaren.
          </note>
          <note type="speaker">
            Anf. 298 LARS TYSKLIND (FP) replik:
          </note>
          <note>
            Herr talman! När det gäller gödselskatten har vi samma åsikt
            fortfarande, så det är ingen förändring.
          </note>
          <note>
            När det gäller dieselskatten får jag väl göra som Eskil Erlandsson
            och hänvisa till utredningen. Jag kan inte spontant lova att vi
            från Folkpartiets sida skulle sänka dieselskatten.
          </note>
          <note type="speaker">
            Anf. 299 EMMA NOHRÉN (MP) replik:
          </note>
          <note>
            Herr talman! Det var glädjande att få höra också lite om havsfrågor
            här i kammaren. Det är väl bra när det kommer från Strömstad.
          </note>
          <note>
            Jag undrar lite grann hur Folkpartiet och Lars Tysklind tänker
            när man säger sig värna havsmiljön och fisket när man i betänkandet
            under anslagsområde 20 har helt andra siffror än vad vi har. Vi
            har anslagit 20 miljoner mer till Havs- och vattenmyndigheten
            än i Alliansens och Sverigedemokraternas budget. Vi har anslagit
            75 miljoner för åtgärder i havs- och vattenmiljö och 75 miljoner
            till miljöövervakning.
          </note>
          <note>
            Vi behöver ha underlag för en bra fiskepolitik, som du pratade
            om. Vi vet att ju mer forskning vi får fram, desto bättre siffror
            kan vi få fram. Miljöövervakningen är otroligt viktig för att
            vi ska kunna fatta rätt beslut. Det som haltar i vår fiskepolitik
            i EU är det bristande underlaget.
          </note>
          <note>
            Vi ska inte prata om det andra budgetanslaget utan om utgiftsområde
            23. Där har vi pengar till att bygga det nya forskningsfartyg
            som vi behöver för SLU:s verksamhet med övervakningen. Jag kan
            inte se att det finns med i betänkandet, så jag undrar hur det
            blir med det.
          </note>
          <note type="speaker">
            Anf. 300 LARS TYSKLIND (FP) replik:
          </note>
          <note>
            Herr talman! Jag har inte med mig papperet här, men jag tror
            att summan är 7 miljoner kronor för projekteringen av detta forskningsfartyg.
            Det har varit en närmast hjärtefråga, speciellt för Folkpartiet.
            Vi har drivit på för att få fram det, för vi vet hur viktigt det
            är.
          </note>
          <note>
            Nu hyr man in fartyg från utlandet, och det uppstår ett och annat
            problem med det. Jag vet till exempel att det danska fartyget
            har svårt att jobba. Det är ett danskt statsfartyg som måste ha
            tillstånd från Försvarsmakten för att få agera på svenskt vatten.
            Det är ingen bra lösning.
          </note>
          <note>
            Sedan hoppas jag att det ska bli en lösning i fråga om vem som
            ska äga och driva fartyget. Det finns många olika varianter. Havs-
            och vattenmyndigheten har egentligen avvecklat sin rederiverksamhet
            och ser sig väl inte som de som i första hand ska ansvara för
            fartyget. De använder också Kustbevakningen för en del övervakningsuppdrag
            och skulle kunna vara lämpade att äga fartyget. Men även SLU skulle
            kunna äga fartyget men drivas av Sjöfartsverket. Det är många
            av de här varianterna som man prövar nu.
          </note>
          <note>
            Som sagt välkomnar vi verkligen att man nu äntligen börjat projektera
            det här fartyget. Det har ju blivit ett väldigt glapp eftersom
            de fartyg man hade avvecklades. Om inte annat avvecklades det
            stora av hälsoskäl.
          </note>
          <note type="speaker">
            Anf. 301 EMMA NOHRÉN (MP) replik:
          </note>
          <note>
            Herr talman! Jag tackar dig för svaret, Lars Tysklind. Jag vet
            att du delar känslan för de här frågorna, och jag är glad att
            veta att ni har med fartyget.
          </note>
          <note>
            Men i övrigt är det uteblivna satsningar. Jag ser att ni värnar
            havsmiljön och slår på stora trumman för vad ni har gjort tidigare
            år. Men ändå är det inga höjningar mot vad vi vill ha. Ju mer
            övervakning vi har, desto bättre beslut kan vi fatta. Om vi tittar
            tillbaka 30 år i de underlag vi har kan vi se att ålgräs, som
            är en väldigt viktig biotop, har minskat med nästan 70 procent.
            Tittar man i 130 år gamla vetenskapliga samlingar kan man se att
            det kanske är nära 0 procent kvar av det ursprungliga. Det verkar
            ha funnits ålgräs ända ned på 25 meters djup i Skagerrak och Kattegatt.
          </note>
          <note>
            Ju mer vi vet om det här, desto bättre beslut kan vi fatta och
            desto bättre kan det bli. Hur förklarar ni då att ni inte gör
            mer satsningar på havsmiljön, även om ni pratar mycket om det?
          </note>
          <note type="speaker">
            Anf. 302 LARS TYSKLIND (FP) replik:
          </note>
          <note>
            Herr talman! Jag kan konstatera att det har gjorts oerhört mycket
            satsningar på havsmiljön sedan Alliansen tillträdde 2006. Det
            kan vi väl vara överens om. Men naturligtvis kan det göras mer.
          </note>
          <note>
            När det gäller varför vi har just de summor vi har handlar det
            om prioriteringar i budgeten. Det har nämnts många gånger här
            i kväll att vi inte vill höja skatten på arbete. I de ramar som
            ni har i den socialdemokratiska och miljöpartistiska budgeten
            finns större inkomster. Då kan man naturligtvis prioritera att
            ge mer till detta område. Men icke förty är det ett prioriterat
            område som det går mycket pengar till.
          </note>
          <note>
            Jag får naturligtvis hålla med Emma Nohrén, som är väldigt kunnig
            på området, om att kunskap är helt grundläggande för att göra
            rätt saker. Jag hörde en väldigt intressant tanke kring ålgräsängarna.
            Det har försvunnit dramatiskt mycket ålgräsängar under de senaste
            decennierna. Vad det innebär är nog oöverblickbart för tillfället.
            Idén är att man när man får tillstånd att göra någonting som förstör
            en befintlig ålgräsäng ska kompensera det genom att etablera en
            ålgräsäng någon annanstans. Det är tydligen ett system som man
            har på den amerikanska ostkusten bland annat. Det är alltså möjligt.
            Men det är lite svårt för en ålgräsäng att återetablera sig om
            den en gång är förstörd, och ålgräsängar har förstörts av väldigt
            mycket verksamhet i skärgården.
          </note>
          <note type="speaker">
            Anf. 303 MAGNUS OSCARSSON (KD):
          </note>
          <note>
            Herr talman! Riksdagsledamöter och åhörare! Varje dag lägger
            en svensk mjölkbonde ned sin verksamhet. Ja, ni hörde rätt, en
            varje dag! Vi är inne i en av de tuffaste perioder som Sveriges
            mjölkproducenter har varit med om. Den genomsnittlige bonden förlorar
            nästan 1 krona per producerat kilo mjölk. Jag har träffat lantbrukare
            som säljer skogsmark för att kunna betala sina räkningar. En bonde
            jag pratade med betalade bara räntan på räkningarna. Läget är
            mycket alarmerande och oroande. Vill vi ha det så här?
          </note>
          <note>
            Herr talman! Sverige har världens högsta ambitioner när det gäller
            miljökrav och djurvälfärd. Men vad hjälper det när vi ändå importerar
            alltmer mat från länder med betydligt lägre krav och omständigheter
            som vi aldrig skulle godkänna här hemma? Det kallar jag dubbelmoral.
          </note>
          <note>
            Jag önskar att det offentliga – kommuner och landsting – börjar
            ställa krav på att den mat man köper in ska vara svensk och närproducerad.
            Vi måste tänka på vad våra barn och unga får för mat i våra förskolor
            och skolor. Det finns goda exempel, som min hemkommun Ödeshög,
            grannkommunen Vadstena och Ydre. Det är kommuner som köper närodlad
            mat. Jag hoppas att fler kommuner tar efter.
          </note>
          <note>
            Herr talman! Den svenska självförsörjningsgraden för livsmedel
            är i dag nere på nära 40 procent. Det är sämst i hela Europa.
            Detta borde vara en varningsklocka. Vad svarar då den rödgröna
            regeringen? Svaret blev att regeringen hade ett förslag på att
            lägga ytterligare tunga stenar i ryggsäck ­ en för jordbrukarna
            genom att återinföra skatten på handelsgödsel – detta trots att
            utvärderingar visar att en sådan skatt saknar miljöstyrande effekter.
            Ingen jordbrukare sprider för skojs skull ut mer handelsgödsel
            än vad som behövs. I och med Alliansens budgetförslag slipper
            jordbrukaren en extra kostnad på tusentals kronor per år, som
            återinförandet av denna skatt skulle ha medfört.
          </note>
          <note>
            Herr talman! Den låga självförsörjningsgraden är ett stort bekymmer.
            Jag menar att vi måste börja relatera självförsörjningsgraden
            till säkerheten för vårt land. Det finns åtminstone en beräkning
            som jag tagit del av som visar att hyllorna i Stockholms butiker
            skulle tömmas på två dygn i en krissituation om livsmedelsimporten
            inte kunde säkras. Även om siffran vore två veckor skulle det
            vara tillräckligt illavarslande.
          </note>
          <note>
            Herr talman! Regeringen måste snart kunna redovisa hur reglerna
            för EU:s jordbruksstöd för 2015 ska komma att se ut. Det är helt
            avgörande för att våra lantbruksföretagare ska få veta vilka förutsättningar
            som egentligen gäller. Jag fruktar tyvärr att en del företagare
            riskerar att hamna i en stor likviditetskris, men detta kan avhjälpas
            om utbetalningarna av jordbruksstöd tidigareläggs när stödet väl
            är fastställt. Jag hoppas att regeringen är beredd att åtgärda
            detta.
          </note>
          <note>
            Herr talman! För alla oss som vill se en landsbygd med betande
            djur, livskraftiga gårdar, brukade åkrar och öppna landskap är
            dagens situation mycket nedslående. Kulturvärden som byggts upp
            genom generationer riskerar att bli övervuxna, övergivna och förstörda.
            För mig som kristdemokrat rimmar det dåligt med mina grundläggande
            värderingar, som förvaltarskap och kontinuitet.
          </note>
          <note>
            Den dystra bilden måste vändas till framtidstro. Självförtroende
            måste prägla diskussionen om landsbygden och böndernas situation.
            Vi vill låta det svenska jordbruket bidra aktivt till den globala
            livsmedelsförsörjning ­ en, som nu står inför stora utmaningar
            med en världsbefolkning på väg mot nio miljarder. Därför är det
            viktigt att vi stöder arbetet med att kunna exportera såväl livsmedel
            som skogsprodukter.
          </note>
          <note>
            När det gäller skogsnäringen är det viktigt att understryka hur
            värdefullt skogsbruket är för vårt lands välfärd. Det ska finnas
            ett gott samarbete mellan stat och skogsägare, och arbetet med
            skydd av värdefull skog ska bedrivas i nära samarbete med skogsägarna.
            Det är viktigt att slå fast att äganderätt och frihet under ansvar
            är en god utgångspunkt för markägarnas skötsel av skog.
          </note>
          <note>
            Herr talman! Jag har under hösten haft flera diskussioner i denna
            kammare om jordbrukspolitiken i Sverige. Svaren från landsbygdsministern
            har oftast varit att regeringen ämnar lansera en livsmedelsstrategi.
            Jag välkomnar det initiativet. Om det ska bli ett extra val i
            mars hoppas jag och räknar ändå med att regeringens arbete kommer
            igång snabbt efter nyåret. Jag är beredd att hjälpa till för att
            vi ska få fram en livsmedelsstrategi som ger våra lantbrukare
            bättre förutsättningar att bedriva jordbruk i Sverige.
          </note>
          <note>
            Vi politiker i denna kammare har ett stort ansvar för att ge
            signalen till våra jordbrukare: Ge inte upp! Ni är viktiga för
            vårt land och vårt välstånd!
          </note>
          <note>
            (Applåder)
          </note>
          <note type="speaker">
            Anf. 304 RUNAR FILPER (SD):
          </note>
          <note>
            Herr talman! Sverigedemokraterna ser som sagt areella näringar,
            landsbygd och livsmedel som ett prioriterat område och har förordat
            en förstärkt budget på flera delområden.
          </note>
          <note>
            Maten som man köper i butiken eller som serveras i skolan, på
            restaurang eller i sjukvården – man måste kunna lita på att den
            är helt säker. Felaktig information på grund av felmärkta livsmedel
            har blivit allt vanligare i takt med att vi importerar alltmer
            kött. Den offentliga livsmedelskontrollen är därför oerhört viktig
            för att kunna se till att företagen tar sitt ansvar för att livsmedel
            är säkra.
          </note>
          <note>
            Larmrapporter och fall av omfattande livsmedelsbedrägerier måste
            reduceras till ett minimum. Att märka om utländskt kött till svenskt
            är ett exempel på vanligt fusk. Konsumenterna som köper och äter
            köttet måste kunna lita på innehållet i livsmedlen. Därför bör
            man förstärka och utöka arbetet med kontroller. Sverigedemokraterna
            vill också öka anslaget till Livsmedelsverket med 20 miljoner.
          </note>
          <note>
            Herr talman! När det gäller anslaget för ersättningar för viltskador
            med mera anser vi såklart att det är bra om åtgärder kan vidtas
            för att förebygga konflikter kring rovdjur.
          </note>
          <note>
            Kostnaderna för skador på tamdjur har ökat dramatiskt. 16 hundar
            har dödats av varg i år bara i Värmland. Tidigare har det varit
            ersättningar på grödor som har kostat mest, men nu har kostnaderna
            för skador på framför allt får stigit i höjden rejält – till och
            med så mycket att pengarna inte har räckt till.
          </note>
          <note>
            På tal om vilt, herr talman, är jaktfrågorna heta ute i verkligheten.
            Det vet vi som bor ute på landsbygden i de skogsbygder där det
            finns mycket rovdjur, som i Värmland där det finns väldigt mycket
            varg. För ett landsbygdsvänligt parti som Sverigedemokraterna
            är jakten ett prioriterat område.
          </note>
          <note>
            En lokalt förankrad viltvårdsmyndighet bör ta över Naturvårdsverkets
            ansvar för jaktfrågorna. I länen med hög koncentration av rovdjur,
            som i mellersta förvaltningsområdet, är folk heligt förbannade
            på Naturvårdsverkets ställningstagande – att man till synes inte
            tog någon större notis om viltförvaltningsdelegationernas och
            samverkansrådets förslag. Representanter för länen och samverkansrådet
            med åtta landshövdingar i spetsen tog initiativ till ett balanserat
            förslag om ett begränsat antal vargföryngringar, vilket kördes
            över av Naturvårdsverket.
          </note>
          <note>
            Detta aktualiserar återigen Jaktlagsutredningens förslag om en
            ny myndighet som kan fokusera på jaktfrågorna och som på ett mer
            effektivt och smidigt sätt kan förvalta länens vilt- och rovdjursstammar.
          </note>
          <note>
            Koncentrationen av varg är alarmerande, inte bara i Värmland
            utan även i Dalarna och i Örebro län, med en revirtäthet på en
            procentuellt väldigt liten yta av Sverige.
          </note>
          <note>
            Vargen har nu blivit ett ständigt gissel och orosmoment för jägare
            och tamdjursägare. Bara i Värmland har som sagt 16 hundar dödats
            under året, varav fem i oktober och november. Men det är bara
            en del av problematiken som Naturvårdsverket vägrar att ta till
            sig.
          </note>
          <note>
            Den som inte har empatin att sätta sig in i de utsatta djurägarnas
            situation borde kanske fundera på att besöka och tala med människorna
            och sätta sig in i de berörda bygdernas problematik, verklighet
            och vardagsproblem.
          </note>
          <note>
            Jakt och viltförvaltning är en viktig fråga för många människor
            i stora delar av landet och bör inte hanteras av en stor statlig
            myndighet med så många olika ansvarsområden som Naturvårdsverket
            har.
          </note>
          <note>
            Ansvaret bör ligga på en renodlad myndighet för jaktfrågor. Det
            skulle tillföra en landsbygdsförankring som skapar underlag för
            en bättre dialog med regionala myndigheter, jägarorganisationer
            och landsbygdsbor i övrigt.
          </note>
          <note>
            Frågan aktualiserar för övrigt det faktum att sprickan håller
            på att växa alltmer mellan stad och landsbygd. Vi i Sverigedemokraterna
            vill verka för en myndighetsutövning som håller ihop Sverige,
            och en ny jaktmyndighet ser vi som en del i denna strategi.
          </note>
          <note>
            Genom att införa en viltvårdsmyndighet med ett helhetsansvar
            för viltförvaltningen och flytta den närmare människorna som påverkas
            kan vi minska konflikterna och bidra till en större balans mellan
            olika intressen.
          </note>
          <note>
            Herr talman! Vi vill också förstärka arbetet med att höja djurens
            status i samhället och utvärdera regelverk och all verksamhet
            som inbegriper djur genom att inrätta en djurskyddsombudsman inom
            Statens jordbruksverk som kan bistå med juridisk hjälp i djurskyddsmål
            men även främja husdjurs välbefinnande.
          </note>
          <note>
            Arbetet med att begränsa antalet djurförsök är viktigt såväl
            av hänsyn till djuren som för människan, då djurförsök ofta är
            såväl kostsamma som ineffektiva för ändamålet. Vi vill avsätta
            medel och även på andra sätt arbeta för att minimera antalet djurförsök.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 19 december.)
          </note>
          <note>
            § 24 Bordläggning och beslut om förlängd motionstid
          </note>
          <note>
            Följande dokument anmäldes och bordlades:
          </note>
          <note>
            Skrivelse
          </note>
          <note>
            2014/15:27 Integritetsskydd vid signalspaning i försvarsunderrättelseverksamhet
          </note>
          <note>
            Kammaren biföll talmannens förslag att motionstiden för denna
            skrivelse skulle förlängas till och med onsdagen den 21 januari
            2015 .
          </note>
          <note>
            Motion
          </note>
          <note>
            med anledning av skr. 2014/15:28 Återkallelse av proposition
            2014/15:15 Upphävande av kravet på vårdvalssystem i primärvården
          </note>
          <note>
            2014/15:3012 av Emma Henriksson m.fl. (KD, M, C, FP)
          </note>
          <note>
            Kulturutskottets betänkande
          </note>
          <note>
            2014/15:KrU6 Utgiftsområde 17 Kultur, medier, trossamfund och
            fritid (förnyad behandling)
          </note>
          <note>
            § 25 Anmälan om interpellation
          </note>
          <note>
            Följande interpellation hade framställts:
          </note>
          <note>
            den 17 december
          </note>
          <note>
            2014/15:185 Våldtäkt som grovt våldsbrott
          </note>
          <note>
            av Anti Avsan (M)
          </note>
          <note>
            till statsrådet Anders Ygeman (S)
          </note>
          <note>
            § 26 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 17 december
          </note>
          <note>
            2014/15:138 Situationen i Tabit och Darfur
          </note>
          <note>
            av Amineh Kakabaveh (V)
          </note>
          <note>
            till utrikesminister Margot Wallström (S)
          </note>
          <note>
            2014/15:139 Provborrning utanför Västsahara
          </note>
          <note>
            av Lotta Johnsson Fornarve (V)
          </note>
          <note>
            till utrikesminister Margot Wallström (S)
          </note>
          <note>
            2014/15:140 Trängselskatten i Backa
          </note>
          <note>
            av Cecilia Magnusson (M)
          </note>
          <note>
            till finansminister Magdalena Andersson (S)
          </note>
          <note>
            2014/15:141 Second hand-butiker
          </note>
          <note>
            av Cecilia Widegren (M)
          </note>
          <note>
            till finansminister Magdalena Andersson (S)
          </note>
          <note>
            2014/15:142 Tidningen OmVärlden
          </note>
          <note>
            av Hans Linde (V)
          </note>
          <note>
            till statsrådet Isabella Lövin (MP)
          </note>
          <note>
            § 27 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 17 december
          </note>
          <note>
            2014/15:121 Ingripanden mot utländsk ubåt inom svenskt inre vatten
          </note>
          <note>
            av Allan Widman (FP)
          </note>
          <note>
            till försvarsminister Peter Hultqvist (S)
          </note>
          <note>
            2014/15:123 Skärpt straff för inbrott
          </note>
          <note>
            av Pia Hallström (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2014/15:122 Förbifart Söderköping
          </note>
          <note>
            av Mathias Sundin (FP)
          </note>
          <note>
            till statsrådet Anna Johansson (S)
          </note>
          <note>
            2014/15:125 Momsplikt för ideell sektor
          </note>
          <note>
            av Patrik Lundqvist (S)
          </note>
          <note>
            till finansminister Magdalena Andersson (S)
          </note>
          <note>
            2014/15:128 Krafttag mot jihadister
          </note>
          <note>
            av Richard Jomshof (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2014/15:126 Förbud mot det hitresta tiggeriet
          </note>
          <note>
            av Richard Jomshof (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            § 28 Kammaren åtskildes kl. 21.05.
          </note>
          <note>
            Förhandlingarna leddes
          </note>
          <note>
            av talmannen från sammanträdets början till och med § 15 anf.
            35 (delvis),
          </note>
          <note>
            av tredje vice talmannen därefter till och med § 15 anf. 90 (delvis),
          </note>
          <note>
            av andre vice talmannen därefter till och med § 17,
          </note>
          <note>
            av talmannen därefter till och med § 22 anf. 217 (delvis),
          </note>
          <note>
            av andre vice talmannen därefter till och med § 23 anf. 256 (delvis),
          </note>
          <note>
            av talmannen därefter till och med § 23 anf. 303 (delvis) och
          </note>
          <note>
            av andre vice talmannen därefter till sammanträdets slut.
          </note>
          <note>
            Vid protokollet
          </note>
          <note>
            ANDERS NORIN
          </note>
          <note>
            /Eva-Lena Ekman
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Avsägelser
          </note>
          <note>
            § 3 Anmälan om kompletteringsval
          </note>
          <note>
            § 4 Anmälan om vice ordförande i utskott
          </note>
          <note>
            § 5 Anmälan om gruppledare för partigrupp
          </note>
          <note>
            § 6 Anmälan om ersättare för gruppledare för partigrupp
          </note>
          <note>
            § 7 Anmälan om fördröjt svar på interpellation
          </note>
          <note>
            § 8 Anmälan om faktapromemoria
          </note>
          <note>
            § 9 Ärenden för hänvisning till utskott
          </note>
          <note>
            § 10 Ärenden för bordläggning
          </note>
          <note>
            § 11 Samhällsekonomi och finansförvaltning
          </note>
          <note>
            Finansutskottets betänkande 2014/15:FiU2
          </note>
          <note>
            (Beslut fattades under § 21.)
          </note>
          <note>
            § 12 Allmänna bidrag till kommuner
          </note>
          <note>
            Finansutskottets betänkande 2014/15:FiU3
          </note>
          <note>
            Anf. 1 NIKLAS KARLSSON (S)
          </note>
          <note>
            Anf. 2 JANINE ALM ERICSON (MP)
          </note>
          <note>
            Anf. 3 HÅKAN SVENNELING (V)
          </note>
          <note>
            Anf. 4 JONAS JACOBSSON GJÖRTLER (M)
          </note>
          <note>
            Anf. 5 HÅKAN SVENNELING (V) replik
          </note>
          <note>
            Anf. 6 JONAS JACOBSSON GJÖRTLER (M) replik
          </note>
          <note>
            Anf. 7 HÅKAN SVENNELING (V) replik
          </note>
          <note>
            Anf. 8 JONAS JACOBSSON GJÖRTLER (M) replik
          </note>
          <note>
            Anf. 9 ANDERS AHLGREN (C)
          </note>
          <note>
            Anf. 10 NIKLAS KARLSSON (S) replik
          </note>
          <note>
            Anf. 11 ANDERS AHLGREN (C) replik
          </note>
          <note>
            Anf. 12 NIKLAS KARLSSON (S) replik
          </note>
          <note>
            Anf. 13 ANDERS AHLGREN (C) replik
          </note>
          <note>
            Anf. 14 HÅKAN SVENNELING (V) replik
          </note>
          <note>
            Anf. 15 ANDERS AHLGREN (C) replik
          </note>
          <note>
            Anf. 16 HÅKAN SVENNELING (V) replik
          </note>
          <note>
            Anf. 17 ANDERS AHLGREN (C) replik
          </note>
          <note>
            Anf. 18 MATS PERSSON (FP)
          </note>
          <note>
            Anf. 19 HÅKAN SVENNELING (V) replik
          </note>
          <note>
            Anf. 20 MATS PERSSON (FP) replik
          </note>
          <note>
            Anf. 21 HÅKAN SVENNELING (V) replik
          </note>
          <note>
            Anf. 22 MATS PERSSON (FP) replik
          </note>
          <note>
            Anf. 23 NIKLAS KARLSSON (S) replik
          </note>
          <note>
            Anf. 24 MATS PERSSON (FP) replik
          </note>
          <note>
            Anf. 25 NIKLAS KARLSSON (S) replik
          </note>
          <note>
            Anf. 26 MATS PERSSON (FP) replik
          </note>
          <note>
            Anf. 27 JAKOB FORSSMED (KD)
          </note>
          <note>
            Anf. 28 HÅKAN SVENNELING (V) replik
          </note>
          <note>
            Anf. 29 JAKOB FORSSMED (KD) replik
          </note>
          <note>
            Anf. 30 HÅKAN SVENNELING (V) replik
          </note>
          <note>
            Anf. 31 JAKOB FORSSMED (KD) replik
          </note>
          <note>
            (Beslut fattades under § 21.)
          </note>
          <note>
            § 13 Statsskuldsräntor m.m.
          </note>
          <note>
            Finansutskottets betänkande 2014/15:FiU4
          </note>
          <note>
            (Beslut fattades under § 21.)
          </note>
          <note>
            § 14 Avgiften till Europeiska unionen
          </note>
          <note>
            Finansutskottets betänkande 2014/15:FiU5
          </note>
          <note>
            (Beslut fattades under § 21.)
          </note>
          <note>
            § 15 Kommunikationer
          </note>
          <note>
            Trafikutskottets betänkande 2014/15:TU1
          </note>
          <note>
            Anf. 32 KARIN SVENSSON SMITH (MP)
          </note>
          <note>
            Anf. 33 PIA NILSSON (S)
          </note>
          <note>
            Anf. 34 PATRIK JÖNSSON (SD)
          </note>
          <note>
            Anf. 35 KARIN SVENSSON SMITH (MP) replik
          </note>
          <note>
            Anf. 36 PATRIK JÖNSSON (SD) replik
          </note>
          <note>
            Anf. 37 KARIN SVENSSON SMITH (MP) replik
          </note>
          <note>
            Anf. 38 PATRIK JÖNSSON (SD) replik
          </note>
          <note>
            Anf. 39 PIA NILSSON (S) replik
          </note>
          <note>
            Anf. 40 PATRIK JÖNSSON (SD) replik
          </note>
          <note>
            Anf. 41 PIA NILSSON (S) replik
          </note>
          <note>
            Anf. 42 PATRIK JÖNSSON (SD) replik
          </note>
          <note>
            Anf. 43 EMMA WALLRUP (V)
          </note>
          <note>
            Anf. 44 JESSICA ROSENCRANTZ (M)
          </note>
          <note>
            Anf. 45 KARIN SVENSSON SMITH (MP) replik
          </note>
          <note>
            Anf. 46 JESSICA ROSENCRANTZ (M) replik
          </note>
          <note>
            Anf. 47 KARIN SVENSSON SMITH (MP) replik
          </note>
          <note>
            Anf. 48 JESSICA ROSENCRANTZ (M) replik
          </note>
          <note>
            Anf. 49 PATRIK JÖNSSON (SD) replik
          </note>
          <note>
            Anf. 50 JESSICA ROSENCRANTZ (M) replik
          </note>
          <note>
            Anf. 51 PATRIK JÖNSSON (SD) replik
          </note>
          <note>
            Anf. 52 JESSICA ROSENCRANTZ (M) replik
          </note>
          <note>
            Anf. 53 ANDERS ÅKESSON (C)
          </note>
          <note>
            Anf. 54 LARS TYSKLIND (FP)
          </note>
          <note>
            Anf. 55 EMMA WALLRUP (V) replik
          </note>
          <note>
            Anf. 56 LARS TYSKLIND (FP) replik
          </note>
          <note>
            Anf. 57 EMMA WALLRUP (V) replik
          </note>
          <note>
            Anf. 58 LARS TYSKLIND (FP) replik
          </note>
          <note>
            Anf. 59 ROBERT HALEF (KD)
          </note>
          <note>
            Anf. 60 Statsrådet ANNA JOHANSSON (S)
          </note>
          <note>
            Anf. 61 ANDERS ÅKESSON (C) replik
          </note>
          <note>
            Anf. 62 Statsrådet ANNA JOHANSSON (S) replik
          </note>
          <note>
            Anf. 63 ANDERS ÅKESSON (C) replik
          </note>
          <note>
            Anf. 64 Statsrådet ANNA JOHANSSON (S) replik
          </note>
          <note>
            Anf. 65 JESSICA ROSENCRANTZ (M) replik
          </note>
          <note>
            Anf. 66 Statsrådet ANNA JOHANSSON (S) replik
          </note>
          <note>
            Anf. 67 JESSICA ROSENCRANTZ (M) replik
          </note>
          <note>
            Anf. 68 Statsrådet ANNA JOHANSSON (S) replik
          </note>
          <note>
            Anf. 69 LARS TYSKLIND (FP) replik
          </note>
          <note>
            Anf. 70 Statsrådet ANNA JOHANSSON (S) replik
          </note>
          <note>
            Anf. 71 LARS TYSKLIND (FP) replik
          </note>
          <note>
            Anf. 72 Statsrådet ANNA JOHANSSON (S) replik
          </note>
          <note>
            Anf. 73 ROBERT HALEF (KD) replik
          </note>
          <note>
            Anf. 74 Statsrådet ANNA JOHANSSON (S) replik
          </note>
          <note>
            Anf. 75 ROBERT HALEF (KD) replik
          </note>
          <note>
            Anf. 76 Statsrådet ANNA JOHANSSON (S) replik
          </note>
          <note>
            Anf. 77 PATRIK JÖNSSON (SD) replik
          </note>
          <note>
            Anf. 78 Statsrådet ANNA JOHANSSON (S) replik
          </note>
          <note>
            Anf. 79 PATRIK JÖNSSON (SD) replik
          </note>
          <note>
            Anf. 80 Statsrådet ANNA JOHANSSON (S) replik
          </note>
          <note>
            Anf. 81 SUZANNE SVENSSON (S)
          </note>
          <note>
            Anf. 82 PATRIK JÖNSSON (SD) replik
          </note>
          <note>
            Anf. 83 SUZANNE SVENSSON (S) replik
          </note>
          <note>
            Anf. 84 PATRIK JÖNSSON (SD) replik
          </note>
          <note>
            Anf. 85 SUZANNE SVENSSON (S) replik
          </note>
          <note>
            Anf. 86 ANDERS ÅKESSON (C) replik
          </note>
          <note>
            Anf. 87 SUZANNE SVENSSON (S) replik
          </note>
          <note>
            Anf. 88 ANDERS ÅKESSON (C) replik
          </note>
          <note>
            Anf. 89 SUZANNE SVENSSON (S) replik
          </note>
          <note>
            Anf. 90 STEN BERGHEDEN (M)
          </note>
          <note>
            Anf. 91 LEIF PETTERSSON (S)
          </note>
          <note>
            Anf. 92 EDWARD RIEDL (M)
          </note>
          <note>
            Anf. 93 LEIF PETTERSSON (S) replik
          </note>
          <note>
            Anf. 94 EDWARD RIEDL (M) replik
          </note>
          <note>
            Anf. 95 LEIF PETTERSSON (S) replik
          </note>
          <note>
            Anf. 96 EDWARD RIEDL (M) replik
          </note>
          <note>
            Anf. 97 CARL SCHLYTER (MP)
          </note>
          <note>
            (Beslut fattades under § 21.)
          </note>
          <note>
            § 16 Kultur, medier, trossamfund och fritid
          </note>
          <note>
            Kulturutskottets betänkande 2014/15:KrU1
          </note>
          <note>
            Anf. 98 GUNILLA CARLSSON (S)
          </note>
          <note>
            Anf. 99 ARON EMILSSON (SD)
          </note>
          <note>
            Anf. 100 GUNILLA CARLSSON (S) replik
          </note>
          <note>
            Anf. 101 ARON EMILSSON (SD) replik
          </note>
          <note>
            Anf. 102 GUNILLA CARLSSON (S) replik
          </note>
          <note>
            Anf. 103 ARON EMILSSON (SD) replik
          </note>
          <note>
            Anf. 104 NICLAS MALMBERG (MP)
          </note>
          <note>
            (forts. § 18)
          </note>
          <note>
            Ajournering
          </note>
          <note>
            Återupptagna förhandlingar
          </note>
          <note>
            § 17 Frågestund
          </note>
          <note>
            Anf. 105 ANDRE VICE TALMANNEN
          </note>
          <note>
            Regeringens politik och tillväxten
          </note>
          <note>
            Anf. 106 LARS HJÄLMERED (M)
          </note>
          <note>
            Anf. 107 Närings- och innovationsminister MIKAEL DAMBERG (S)
          </note>
          <note>
            Anf. 108 LARS HJÄLMERED (M)
          </note>
          <note>
            Anf. 109 Närings- och innovationsminister MIKAEL DAMBERG (S)
          </note>
          <note>
            Bostadsbristen och befolkningsökningen
          </note>
          <note>
            Anf. 110 ROGER HEDLUND (SD)
          </note>
          <note>
            Anf. 111 Statsrådet MEHMET KAPLAN (MP)
          </note>
          <note>
            Anf. 112 ROGER HEDLUND (SD)
          </note>
          <note>
            Anf. 113 Statsrådet MEHMET KAPLAN (MP)
          </note>
          <note>
            Förhandlingsperson för Bromma flygplats
          </note>
          <note>
            Anf. 114 ANDERS ÅKESSON (C)
          </note>
          <note>
            Anf. 115 Statsrådet MEHMET KAPLAN (MP)
          </note>
          <note>
            Anf. 116 ANDERS ÅKESSON (C)
          </note>
          <note>
            Anf. 117 Statsrådet MEHMET KAPLAN (MP)
          </note>
          <note>
            Företags möjlighet att få riskkapital
          </note>
          <note>
            Anf. 118 MATTIAS JONSSON (S)
          </note>
          <note>
            Anf. 119 Närings- och innovationsminister MIKAEL DAMBERG (S)
          </note>
          <note>
            Anf. 120 MATTIAS JONSSON (S)
          </note>
          <note>
            Anf. 121 Närings- och innovationsminister MIKAEL DAMBERG (S)
          </note>
          <note>
            Utökat samarbete med Nato
          </note>
          <note>
            Anf. 122 KARIN ENSTRÖM (M)
          </note>
          <note>
            Anf. 123 Utrikesminister MARGOT WALLSTRÖM (S)
          </note>
          <note>
            Anf. 124 KARIN ENSTRÖM (M)
          </note>
          <note>
            Anf. 125 Utrikesminister MARGOT WALLSTRÖM (S)
          </note>
          <note>
            Utredning av polisens registrering av personuppgifter
          </note>
          <note>
            Anf. 126 LINDA SNECKER (V)
          </note>
          <note>
            Anf. 127 Närings- och innovationsminister MIKAEL DAMBERG (S)
          </note>
          <note>
            Anf. 128 LINDA SNECKER (V)
          </note>
          <note>
            Anf. 129 Närings- och innovationsminister MIKAEL DAMBERG (S)
          </note>
          <note>
            Regelkrångel vid bostadsbyggande
          </note>
          <note>
            Anf. 130 NINA LUNDSTRÖM (FP)
          </note>
          <note>
            Anf. 131 Statsrådet MEHMET KAPLAN (MP)
          </note>
          <note>
            Anf. 132 NINA LUNDSTRÖM (FP)
          </note>
          <note>
            Anf. 133 Statsrådet MEHMET KAPLAN (MP)
          </note>
          <note>
            Havsbaserad vindkraft
          </note>
          <note>
            Anf. 134 LISE NORDIN (MP)
          </note>
          <note>
            Anf. 135 Statsrådet IBRAHIM BAYLAN (S)
          </note>
          <note>
            Anf. 136 LISE NORDIN (MP)
          </note>
          <note>
            Anf. 137 Statsrådet IBRAHIM BAYLAN (S)
          </note>
          <note>
            Bostadspolitiken
          </note>
          <note>
            Anf. 138 CAROLINE SZYBER (KD)
          </note>
          <note>
            Anf. 139 Statsrådet MEHMET KAPLAN (MP)
          </note>
          <note>
            Anf. 140 CAROLINE SZYBER (KD)
          </note>
          <note>
            Anf. 141 Statsrådet MEHMET KAPLAN (MP)
          </note>
          <note>
            Flygsäkerheten runt Östersjön
          </note>
          <note>
            Anf. 142 LENA ASPLUND (M)
          </note>
          <note>
            Anf. 143 Utrikesminister MARGOT WALLSTRÖM (S)
          </note>
          <note>
            Anf. 144 LENA ASPLUND (M)
          </note>
          <note>
            Anf. 145 Utrikesminister MARGOT WALLSTRÖM (S)
          </note>
          <note>
            Strategier för anställning av personer långt ifrån arbetsmarknaden
          </note>
          <note>
            Anf. 146 AGNETA GILLE (S)
          </note>
          <note>
            Anf. 147 Statsrådet ARDALAN SHEKARABI (S)
          </note>
          <note>
            Anf. 148 AGNETA GILLE (S)
          </note>
          <note>
            Anf. 149 Statsrådet ARDALAN SHEKARABI (S)
          </note>
          <note>
            Betalningstider mellan företag
          </note>
          <note>
            Anf. 150 OLA JOHANSSON (C)
          </note>
          <note>
            Anf. 151 Närings- och innovationsminister MIKAEL DAMBERG (S)
          </note>
          <note>
            Anf. 152 OLA JOHANSSON (C)
          </note>
          <note>
            Anf. 153 Närings- och innovationsminister MIKAEL DAMBERG (S)
          </note>
          <note>
            Synen på Hamas som terrororganisation
          </note>
          <note>
            Anf. 154 FREDRIK MALM (FP)
          </note>
          <note>
            Anf. 155 Utrikesminister MARGOT WALLSTRÖM (S)
          </note>
          <note>
            Anf. 156 FREDRIK MALM (FP)
          </note>
          <note>
            Anf. 157 Utrikesminister MARGOT WALLSTRÖM (S)
          </note>
          <note>
            En feministisk utrikespolitik
          </note>
          <note>
            Anf. 158 KENNETH G FORSLUND (S)
          </note>
          <note>
            Anf. 159 Utrikesminister MARGOT WALLSTRÖM (S)
          </note>
          <note>
            Anf. 160 KENNETH G FORSLUND (S)
          </note>
          <note>
            Anf. 161 Utrikesminister MARGOT WALLSTRÖM (S)
          </note>
          <note>
            Besöksnäringen och arbetsgivaravgiften för ungdomar
          </note>
          <note>
            Anf. 162 LOTTA OLSSON (M)
          </note>
          <note>
            Anf. 163 Närings- och innovationsminister MIKAEL DAMBERG (S)
          </note>
          <note>
            Anf. 164 LOTTA OLSSON (M)
          </note>
          <note>
            Anf. 165 Närings- och innovationsminister MIKAEL DAMBERG (S)
          </note>
          <note>
            Arbetslöshetsmålet 2020
          </note>
          <note>
            Anf. 166 BIRGER LAHTI (V)
          </note>
          <note>
            Anf. 167 Närings- och innovationsminister MIKAEL DAMBERG (S)
          </note>
          <note>
            Anf. 168 BIRGER LAHTI (V)
          </note>
          <note>
            Anf. 169 Närings- och innovationsminister MIKAEL DAMBERG (S)
          </note>
          <note>
            Anf. 170 ANDRE VICE TALMANNEN
          </note>
          <note>
            § 18 (forts. från § 16) Kultur, medier, trossamfund och fritid
            (forts. KrU1)
          </note>
          <note>
            Anf. 171 ARON EMILSSON (SD) replik
          </note>
          <note>
            Anf. 172 NICLAS MALMBERG (MP) replik
          </note>
          <note>
            Anf. 173 ARON EMILSSON (SD) replik
          </note>
          <note>
            Anf. 174 NICLAS MALMBERG (MP) replik
          </note>
          <note>
            Anf. 175 ROSSANA DINAMARCA (V)
          </note>
          <note>
            Anf. 176 PER BILL (M)
          </note>
          <note>
            Anf. 177 NICLAS MALMBERG (MP) replik
          </note>
          <note>
            Anf. 178 PER BILL (M) replik
          </note>
          <note>
            Anf. 179 NICLAS MALMBERG (MP) replik
          </note>
          <note>
            Anf. 180 PER BILL (M) replik
          </note>
          <note>
            Anf. 181 GUNILLA CARLSSON (S) replik
          </note>
          <note>
            Anf. 182 PER BILL (M) replik
          </note>
          <note>
            Anf. 183 GUNILLA CARLSSON (S) replik
          </note>
          <note>
            Anf. 184 ROSSANA DINAMARCA (V) replik
          </note>
          <note>
            Anf. 185 PER BILL (M) replik
          </note>
          <note>
            Anf. 186 ROSSANA DINAMARCA (V) replik
          </note>
          <note>
            Anf. 187 PER BILL (M) replik
          </note>
          <note>
            Anf. 188 Kultur- och demokratiminister ALICE BAH KUHNKE (MP)
          </note>
          <note>
            Anf. 189 PER BILL (M) replik
          </note>
          <note>
            Anf. 190 Kultur- och demokratiminister ALICE BAH KUHNKE (MP)
            replik
          </note>
          <note>
            Anf. 191 PER BILL (M) replik
          </note>
          <note>
            Anf. 192 Kultur- och demokratiminister ALICE BAH KUHNKE (MP)
            replik
          </note>
          <note>
            Anf. 193 ARON EMILSSON (SD) replik
          </note>
          <note>
            Anf. 194 Kultur- och demokratiminister ALICE BAH KUHNKE (MP)
            replik
          </note>
          <note>
            Anf. 195 ARON EMILSSON (SD) replik
          </note>
          <note>
            Anf. 196 Kultur- och demokratiminister ALICE BAH KUHNKE (MP)
            replik
          </note>
          <note>
            (Beslut fattades under § 21.)
          </note>
          <note>
            § 19 Allmän miljö- och naturvård
          </note>
          <note>
            Miljö- och jordbruksutskottets betänkande 2014/15:MJU1
          </note>
          <note>
            Anf. 197 MATILDA ERNKRANS (S)
          </note>
          <note>
            (forts. § 22)
          </note>
          <note>
            Ajournering
          </note>
          <note>
            Återupptagna förhandlingar
          </note>
          <note>
            § 20 Beslut om ärende som slutdebatterats den 17 december
          </note>
          <note>
            JuU1 Utgiftsområde 4 Rättsväsendet
          </note>
          <note>
            § 21 Beslut om ärenden som slutdebatterats vid dagens sammanträde
          </note>
          <note>
            FiU2 Utgiftsområde 2 Samhällsekonomi och finansförvaltning
          </note>
          <note>
            FiU3 Utgiftsområde 25 Allmänna bidrag till kommuner
          </note>
          <note>
            FiU4 Utgiftsområde 26 Statsskuldsräntor m.m.
          </note>
          <note>
            FiU5 Utgiftsområde 27 Avgiften till Europeiska unionen
          </note>
          <note>
            TU1 Utgiftsområde 22 Kommunikationer
          </note>
          <note>
            KrU1 Utgiftsområde 17 Kultur, medier, trossamfund och fritid
          </note>
          <note>
            Kallelse till sammanträde
          </note>
          <note>
            § 22 (forts. från § 19) Allmän miljö- och naturvård (forts. MJU1)
          </note>
          <note>
            Anf. 198 JOHAN HULTBERG (M)
          </note>
          <note>
            Anf. 199 MATILDA ERNKRANS (S) replik
          </note>
          <note>
            Anf. 200 JOHAN HULTBERG (M) replik
          </note>
          <note>
            Anf. 201 MATILDA ERNKRANS (S) replik
          </note>
          <note>
            Anf. 202 JOHAN HULTBERG (M) replik
          </note>
          <note>
            Anf. 203 MARTIN KINNUNEN (SD)
          </note>
          <note>
            Anf. 204 MATILDA ERNKRANS (S) replik
          </note>
          <note>
            Anf. 205 MARTIN KINNUNEN (SD) replik
          </note>
          <note>
            Anf. 206 MATILDA ERNKRANS (S) replik
          </note>
          <note>
            Anf. 207 MARTIN KINNUNEN (SD) replik
          </note>
          <note>
            Anf. 208 JOHAN HULTBERG (M) replik
          </note>
          <note>
            Anf. 209 MARTIN KINNUNEN (SD) replik
          </note>
          <note>
            Anf. 210 JOHAN HULTBERG (M) replik
          </note>
          <note>
            Anf. 211 MARTIN KINNUNEN (SD) replik
          </note>
          <note>
            Anf. 212 STINA BERGSTRÖM (MP)
          </note>
          <note>
            Anf. 213 JOHAN HULTBERG (M) replik
          </note>
          <note>
            Anf. 214 STINA BERGSTRÖM (MP) replik
          </note>
          <note>
            Anf. 215 JOHAN HULTBERG (M) replik
          </note>
          <note>
            Anf. 216 STINA BERGSTRÖM (MP) replik
          </note>
          <note>
            Anf. 217 LENA EK (C)
          </note>
          <note>
            Anf. 218 STINA BERGSTRÖM (MP) replik
          </note>
          <note>
            Anf. 219 LENA EK (C) replik
          </note>
          <note>
            Anf. 220 STINA BERGSTRÖM (MP) replik
          </note>
          <note>
            Anf. 221 LENA EK (C) replik
          </note>
          <note>
            Anf. 222 JENS HOLM (V)
          </note>
          <note>
            Anf. 223 JOHAN HULTBERG (M) replik
          </note>
          <note>
            Anf. 224 JENS HOLM (V) replik
          </note>
          <note>
            Anf. 225 JOHAN HULTBERG (M) replik
          </note>
          <note>
            Anf. 226 JENS HOLM (V) replik
          </note>
          <note>
            Anf. 227 FREDRIK MALM (FP)
          </note>
          <note>
            Anf. 228 JENS HOLM (V) replik
          </note>
          <note>
            Anf. 229 FREDRIK MALM (FP) replik
          </note>
          <note>
            Anf. 230 JENS HOLM (V) replik
          </note>
          <note>
            Anf. 231 FREDRIK MALM (FP) replik
          </note>
          <note>
            Anf. 232 MAGNUS OSCARSSON (KD)
          </note>
          <note>
            Anf. 233 Klimat- och miljöminister ÅSA ROMSON (MP)
          </note>
          <note>
            Anf. 234 LENA EK (C) replik
          </note>
          <note>
            Anf. 235 Klimat- och miljöminister ÅSA ROMSON (MP) replik
          </note>
          <note>
            Anf. 236 LENA EK (C) replik
          </note>
          <note>
            Anf. 237 Klimat- och miljöminister ÅSA ROMSON (MP) replik
          </note>
          <note>
            Anf. 238 JOHAN HULTBERG (M) replik
          </note>
          <note>
            Anf. 239 Klimat- och miljöminister ÅSA ROMSON (MP) replik
          </note>
          <note>
            Anf. 240 JOHAN HULTBERG (M) replik
          </note>
          <note>
            Anf. 241 Klimat- och miljöminister ÅSA ROMSON (MP) replik
          </note>
          <note>
            Anf. 242 FREDRIK MALM (FP) replik
          </note>
          <note>
            Anf. 243 Klimat- och miljöminister ÅSA ROMSON (MP) replik
          </note>
          <note>
            Anf. 244 FREDRIK MALM (FP) replik
          </note>
          <note>
            Anf. 245 Klimat- och miljöminister ÅSA ROMSON (MP) replik
          </note>
          <note>
            Anf. 246 MARTIN KINNUNEN (SD) replik
          </note>
          <note>
            Anf. 247 Klimat- och miljöminister ÅSA ROMSON (MP) replik
          </note>
          <note>
            Anf. 248 MARTIN KINNUNEN (SD) replik
          </note>
          <note>
            Anf. 249 Klimat- och miljöminister ÅSA ROMSON (MP) replik
          </note>
          <note>
            Anf. 250 JAN-OLOF LARSSON (S)
          </note>
          <note>
            Anf. 251 ANDERS FORSBERG (SD)
          </note>
          <note>
            Anf. 252 JENS HOLM (V) replik
          </note>
          <note>
            Anf. 253 ANDERS FORSBERG (SD) replik
          </note>
          <note>
            Anf. 254 JENS HOLM (V) replik
          </note>
          <note>
            Anf. 255 ANDERS FORSBERG (SD) replik
          </note>
          <note>
            (Beslut skulle fattas den 19 december.)
          </note>
          <note>
            § 23 Areella näringar, landsbygd och livsmedel
          </note>
          <note>
            Miljö- och jordbruksutskottets betänkande 2014/15:MJU2
          </note>
          <note>
            Anf. 256 ISAK FROM (S)
          </note>
          <note>
            Anf. 257 ANDERS FORSBERG (SD)
          </note>
          <note>
            Anf. 258 ISAK FROM (S) replik
          </note>
          <note>
            Anf. 259 ANDERS FORSBERG (SD) replik
          </note>
          <note>
            Anf. 260 ISAK FROM (S) replik
          </note>
          <note>
            Anf. 261 ANDERS FORSBERG (SD) replik
          </note>
          <note>
            Anf. 262 EMMA NOHRÉN (MP)
          </note>
          <note>
            Anf. 263 ANDERS FORSBERG (SD) replik
          </note>
          <note>
            Anf. 264 EMMA NOHRÉN (MP) replik
          </note>
          <note>
            Anf. 265 ANDERS FORSBERG (SD) replik
          </note>
          <note>
            Anf. 266 EMMA NOHRÉN (MP) replik
          </note>
          <note>
            Anf. 267 JENS HOLM (V)
          </note>
          <note>
            Anf. 268 ULF BERG (M)
          </note>
          <note>
            Anf. 269 ISAK FROM (S) replik
          </note>
          <note>
            Anf. 270 ULF BERG (M) replik
          </note>
          <note>
            Anf. 271 ISAK FROM (S) replik
          </note>
          <note>
            Anf. 272 ULF BERG (M) replik
          </note>
          <note>
            Anf. 273 JENS HOLM (V) replik
          </note>
          <note>
            Anf. 274 ULF BERG (M) replik
          </note>
          <note>
            Anf. 275 JENS HOLM (V) replik
          </note>
          <note>
            Anf. 276 ULF BERG (M) replik
          </note>
          <note>
            Anf. 277 ESKIL ERLANDSSON (C)
          </note>
          <note>
            Anf. 278 JENS HOLM (V) replik
          </note>
          <note>
            Anf. 279 ESKIL ERLANDSSON (C) replik
          </note>
          <note>
            Anf. 280 JENS HOLM (V) replik
          </note>
          <note>
            Anf. 281 ESKIL ERLANDSSON (C) replik
          </note>
          <note>
            Anf. 282 ISAK FROM (S) replik
          </note>
          <note>
            Anf. 283 ESKIL ERLANDSSON (C) replik
          </note>
          <note>
            Anf. 284 ISAK FROM (S) replik
          </note>
          <note>
            Anf. 285 ESKIL ERLANDSSON (C) replik
          </note>
          <note>
            Anf. 286 ANDERS FORSBERG (SD) replik
          </note>
          <note>
            Anf. 287 ESKIL ERLANDSSON (C) replik
          </note>
          <note>
            Anf. 288 ANDERS FORSBERG (SD) replik
          </note>
          <note>
            Anf. 289 ESKIL ERLANDSSON (C) replik
          </note>
          <note>
            Anf. 290 LARS TYSKLIND (FP)
          </note>
          <note>
            Anf. 291 JENS HOLM (V) replik
          </note>
          <note>
            Anf. 292 LARS TYSKLIND (FP) replik
          </note>
          <note>
            Anf. 293 JENS HOLM (V) replik
          </note>
          <note>
            Anf. 294 LARS TYSKLIND (FP) replik
          </note>
          <note>
            Anf. 295 ANDERS FORSBERG (SD) replik
          </note>
          <note>
            Anf. 296 LARS TYSKLIND (FP) replik
          </note>
          <note>
            Anf. 297 ANDERS FORSBERG (SD) replik
          </note>
          <note>
            Anf. 298 LARS TYSKLIND (FP) replik
          </note>
          <note>
            Anf. 299 EMMA NOHRÉN (MP) replik
          </note>
          <note>
            Anf. 300 LARS TYSKLIND (FP) replik
          </note>
          <note>
            Anf. 301 EMMA NOHRÉN (MP) replik
          </note>
          <note>
            Anf. 302 LARS TYSKLIND (FP) replik
          </note>
          <note>
            Anf. 303 MAGNUS OSCARSSON (KD)
          </note>
          <note>
            Anf. 304 RUNAR FILPER (SD)
          </note>
          <note>
            (Beslut skulle fattas den 19 december.)
          </note>
          <note>
            § 24 Bordläggning och beslut om förlängd motionstid
          </note>
          <note>
            § 25 Anmälan om interpellation
          </note>
          <note>
            § 26 Anmälan om frågor för skriftliga svar
          </note>
          <note>
            § 27 Anmälan om skriftliga svar på frågor
          </note>
          <note>
            § 28 Kammaren åtskildes kl. 21.05.
          </note>
          <note>
            Tryck: Elanders, Vällingby 2015
          </note>
        </div>
      </body>
    </text>
  </TEI>
</teiCorpus>
