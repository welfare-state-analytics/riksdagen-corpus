<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201415</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201415</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201415--74</head>
          <docDate when="2015-03-18">2015-03-18</docDate>
        </div>
      </front>
      <body>
        <div>
          <note>
            § 1 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2014/15:348
          </note>
          <note>
            Till riksdagen
          </note>
          <note>
            Interpellation 2014/15:348 Förutsättningarna för kvinnors företagande
            i välfärdssektorn
          </note>
          <note>
            av Said Abdu (FP)
          </note>
          <note>
            Interpellationen kommer att besvaras tisdagen den 7 april 2015.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Stockholm den 16 mars 2015
          </note>
          <note>
            Finansdepartementet
          </note>
          <note>
            Ardalan Shekarabi (S)
          </note>
          <note>
            Enligt uppdrag
          </note>
          <note>
            Rikard Jermsten
          </note>
          <note>
            Expeditions- och rättschef
          </note>
          <note>
            Interpellation 2014/15:355
          </note>
          <note>
            Till riksdagen
          </note>
          <note>
            Interpellation 2014/15:355 Mer jämställda pensioner vid äktenskapsskillnad
          </note>
          <note>
            av Maria Arnholm (FP)
          </note>
          <note>
            Interpellationen kommer att besvaras tisdagen den 7 april 2015.
          </note>
          <note>
            Skälet till dröjsmålet är redan inbokade engagemang.
          </note>
          <note>
            Stockholm den 6 mars 2015
          </note>
          <note>
            Socialdepartementet
          </note>
          <note>
            Annika Strandhäll (S)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditions- och rättschef
          </note>
          <note>
            § 2 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Propositioner
          </note>
          <note>
            2014/15:62 till kulturutskottet
          </note>
          <note>
            2014/15:68 till utrikesutskottet
          </note>
          <note>
            2014/15:71, 73 och 74 till civilutskottet
          </note>
          <note>
            2014/15:76 till socialutskottet
          </note>
          <note>
            2014/15:77 till justitieutskottet
          </note>
          <note>
            2014/15:79 och 80 till finansutskottet
          </note>
          <note>
            2014/15:81 till miljö- och jordbruksutskottet
          </note>
          <note>
            2014/15:83 till trafikutskottet
          </note>
          <note>
            2014/15:85 till utbildningsutskottet
          </note>
          <note>
            2014/15:86 till skatteutskottet
          </note>
          <note>
            2014/15:87 till arbetsmarknadsutskottet
          </note>
          <note>
            2014/15:89 till näringsutskottet
          </note>
          <note>
            2014/15:95 till civilutskottet
          </note>
          <note>
            Skrivelser
          </note>
          <note>
            2014/15:66, 67, 90 och 114 till utrikesutskottet
          </note>
          <note>
            2014/15:103 till konstitutionsutskottet
          </note>
          <note>
            Redogörelse
          </note>
          <note>
            2014/15:NR1 till utrikesutskottet
          </note>
          <note>
            § 3 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Arbetsmarknadsutskottets betänkande
          </note>
          <note>
            2014/15:AU5 Arbetsmarknadspolitik
          </note>
          <note>
            Kulturutskottets betänkanden
          </note>
          <note>
            2014/15:KrU5 Kultur och fritid för barn och unga
          </note>
          <note>
            2014/15:KrU4 Spelfrågor
          </note>
          <note>
            § 4 Näringspolitik
          </note>
          <note>
            Näringsutskottets betänkande 2014/15:NU10
          </note>
          <note>
            Näringspolitik
          </note>
          <note>
            föredrogs.
          </note>
          <note type="speaker">
            Anf. 1 LARS HJÄLMERED (M):
          </note>
          <note>
            Herr ålderspresident! Det första jobbet är det allra viktigaste
            jobbet. Det är det första jobbet som kan ge ett andra och ett
            tredje jobb. Det är det första jobbet som ger herr ålderspresident,
            mig och alla andra en möjlighet att kliva in på arbetsmarknaden
            och få en chans att visa vad vi går för. Det är en extra utmaning
            med ett första jobb, när man är ung och kanske saknar erfarenhet,
            att konkurrera med någon som varit på arbetsmarknaden bra mycket
            längre, men det är så otroligt viktigt att ta det där första klivet
            in.
          </note>
          <note>
            För ett litet tag sedan träffade jag en kille som heter Niklas
            och bor i Göteborg. Han hade fått det där första viktiga jobbet.
            Han hade tagit klivet in och fått chansen. Trots en lite strulig
            bakgrund där skolan inte hade gått som på räls hade han fått chansen.
            Han hade mött en arbetsgivare som frågade vad han kunde och ville
            snarare än hur hans bakgrund och gymnasiebetyg såg ut.
          </note>
          <note>
            I Niklas fall handlade det om ett trivsamt arbete i den viktiga
            besöksnäringen. Det är för övrigt den bransch, herr ålderspresident,
            som är bland de bättre när det gäller att anställa unga människor
            och människor med utrikes bakgrund.
          </note>
          <note>
            Jag tycker att det här är viktigt. Vi kommer i dag att debattera
            mer kring de allmänna villkoren för företagsamhet och det politiska
            ansvar vi har för att lägga grunden för fler jobb och växande
            företag. Men jag tycker också att det är viktigt att poängtera
            att bakom detta handlar det om personer som Niklas som får en
            chans att visa vad de går för och komma in på arbetsmarknaden.
          </note>
          <note>
            I hans exempel och i exemplet med besöksnäringen är det också
            väldigt tydligt kopplat till politiken, där ord och handling behöver
            gå ihop. Det vill säga, när vi talar om viktiga näringar likt
            besöksnäringen, när vi talar om ungas möjligheter att kunna få
            ett arbete, då hänger det ihop med politiska reformer. Där är
            mitt tydliga besked att vi vill fortsätta att underlätta för den
            viktiga besöksnäringen och för människor som Niklas.
          </note>
          <note>
            I stället har vi en regering som vill höja skatter kraftigt och
            försvåra för honom, andra och den viktiga besöksnäringen.
          </note>
          <note>
            Den senaste tiden har vi, herr ålderspresident, sett ett antal
            stora varsel. Det är viktigt att de människor som drabbas av dessa
            varsel får ett snabbt stöd till omställning. Men jag tycker också
            att det är en väckarklocka just på temat företagsamhet och konkurrenskraft.
            Det handlar om att vi i riksdagens näringsutskott måste stanna
            upp och fundera kring de lite större utmaningarna för Sverige
            som kommer till exempel med den typ av varsel som vi har sett
            på företag som Ericsson och Sony.
          </note>
          <note>
            Man kan konstatera att Sverige historiskt har byggt sitt välstånd
            på handel och öppenhet. I dag kan vi dock se en alltmer hårdnande
            konkurrens. Det är fortsatt, menar jag, rätt med handel och öppenhet,
            men med det kommer i dag en helt annan utsatthet än vad vi har
            sett tidigare, där problem i andra länder slår rakt in i den svenska
            ekonomin.
          </note>
          <note>
            Vi kan också se att det finns ett fortsatt behov i Sverige av
            att skapa fler arbeten. De senaste åtta åren har långt över 300
            000 nya arbeten kommit till, mycket tack vare en väldigt aktiv
            företags- och arbetslinje från Alliansen. Vi ska också vara tydliga
            med att det är otillräckligt. Politiskt behöver vi göra mer för
            att lägga grunden för att fler människor ska kunna få ett arbete.
          </note>
          <note>
            Jag tycker också att man kan blicka ut och se att det i Sverige
            skapas väldigt många nya företag. Det ansöks om väldigt mycket
            patent. I undersökningar som tittar på områden som entreprenörskap
            och innovation brukar Sverige falla ut väldigt väl. Det är positivt,
            men vi kan också konstatera att vi som land har problem med att
            många av de företag som skapas inte växer till som de borde kunna
            göra. Där har vi politiskt sett mer att fundera på.
          </note>
          <note>
            Jag tycker också att vi ska konstatera att vi har ett antal stora
            företag i Sverige som gynnar oss och ger oss stora fördelar. Samtidigt
            är vi väldigt beroende av dem under överskådlig tid.
          </note>
          <note>
            Det finns fler exempel, men det handlar väldigt mycket om utmaningar
            som kommer i termer av globalisering, urbanisering, digitalisering
            och demografisk utveckling i samhället.
          </note>
          <note>
            Min slutsats, herr ålderspresident, är att vi måste värna handel
            och öppenhet. Min slutsats när det gäller de här stora utmaningarna
            är att vi måste arbeta för ett bra företagsklimat, för det är
            A och O för att klara den här typen av konkurrens. Vi måste göra
            fler reformer för att underlätta företagsamhet i det här landet.
          </note>
          <note>
            Det handlar konkret till exempel om de stora satsningarna på
            områden som forskning och infrastruktur som vi har satt på plats.
          </note>
          <note>
            Det handlar om utbildning – nu senast när Alliansens budget gick
            igenom handlar det om en förstärkning av förskolan och lågstadienivån
            i grundskolan så att barngrupperna blir mindre och kunskaperna
            fler.
          </note>
          <note>
            Det handlar om att ha skatter på rimliga nivåer som står sig
            i en internationell konkurrens när många företag verkar i olika
            länder.
          </note>
          <note>
            Det handlar om att det ska vara lönsamt att arbeta, och det handlar
            om att göra reformer för att få fler företag att växa till.
          </note>
          <note>
            Så kan listan fortsätta. En del av den här agendan för mitt parti
            och kollegerna i Alliansen ser vi tydliga avtryck i i det vi har
            att debattera i dag när det handlar om områden som främjande av
            företag, regelförenkling, turism, kreativa näringar och sjöfart.
          </note>
          <note>
            Mot Alliansens partier står en väldigt passiv regering. När vi
            blickar ut och tittar på de lite större utmaningarna ser vi att
            regeringen väljer linjen att prata snarare än att ta tag i de
            stora utmaningarna, och när regeringen gör saker vill jag hävda
            att det snarast är sådant som slår mot företagsamhet, industri
            och konkurrenskraft.
          </note>
          <note>
            Vi har en regering som pratar om innovationsråd och en industrikansler
            men som samtidigt har många närmast fientliga förslag mot företagsamhet
            när vi ser till konkret handling.
          </note>
          <note>
            Vi har en regering som inför en skatt på avstånd som framför
            allt slår mot företagsamhet utanför de större städerna.
          </note>
          <note>
            Vi har en regering som inte förmår att lägga fram ett sådant
            enkelt och bra förslag som att ha längre och tyngre lastbilar,
            vilket både skulle minska utsläppen och förbättra ekonomin för
            många viktiga svenska företag.
          </note>
          <note>
            Man trycker undan viktiga företag inom vård och omsorg och vill
            ta bort den självklara rätten för patienter att välja vårdcentral.
          </note>
          <note>
            Man vill dubblera skatten på att anställa unga, vilket skulle
            ge sämre möjligheter för unga att komma in på arbetsmarknaden
            i det första viktiga jobbet.
          </note>
          <note>
            Man vill göra det mindre lönsamt för äldre att stanna kvar på
            arbetsmarknaden.
          </note>
          <note>
            Man har satt Sverige i en diplomatisk kris med egentligen hela
            Mellan ­ östern, och det framstår nu som lite oklart om diskussionen
            om TTIP, ett handelsavtal mellan Europa och USA, fortsatt är viktig
            för regeringen.
          </note>
          <note>
            Man lovade från regeringspartierna, före valet, att hålla fast
            vid det viktiga överskottsmålet, det som lägger en grund för både
            hushåll och företagsamhet vad gäller investeringar. Knappt sex
            månader senare väljer man att överge detta mål, som har tjänat
            Sverige väl under 18 års tid.
          </note>
          <note>
            Man jobbar också på att lägga ned Bromma flygplats, vilket tydligt
            slår emot företagsamheten i hela landet.
          </note>
          <note>
            Herr ålderspresident! Ska vi kunna lägga en grund för fler jobb
            och växande företag och kunna ta oss an de stora utmaningar som
            Sverige kommer att möta under kommande decennier, då måste vi
            ha en politik och en regering där tanke, ord och handling hänger
            ihop. Det gör det med Alliansens förslag, och jag kan konstatera
            att det gör det inte med regeringen.
          </note>
          <note>
            Avslutningsvis vill jag yrka bifall till reservationerna 2, 5
            och 8, även om vi naturligtvis står bakom alla våra förslag i
            detta betänkande.
          </note>
          <note>
            (Applåder)
          </note>
          <note>
            I detta anförande instämde Hans Rothenberg (M) och Helena Lindahl
            (C).
          </note>
          <note type="speaker">
            Anf. 2 JOSEF FRANSSON (SD):
          </note>
          <note>
            Herr ålderspresident! I dag debatterar vi näringsutskottets betänkande
            nr 10 Näringspolitik, och jag vill inledningsvis yrka bifall till
            reservationerna 3 och 9.
          </note>
          <note>
            Herr ålderspresident! Sverige är ett industriland, och det vill
            jag tala om i dag – Industrilandet Sverige. Sverige har en lång
            tradition av framgångsrik industri som byggt upp Sverige och den
            välfärd vi i dag alla tar för given. Tillsammans med våra naturtillgångar
            av mineraler, vatten och skog är industrin själva motorn i Sveriges
            tillväxt och välstånd.
          </note>
          <note>
            Svensk industri står för hela 18 procent av Sveriges bnp och
            sysselsätter i dag runt 650 000 personer. Och till dessa jobb
            beräknas att det tillkommer ytterligare ungefär två arbetstillfällen
            på varje industrijobb i olika former av service till industrin.
          </note>
          <note>
            När den förre statsministern – till synes raljant – hävdade att
            industrijobben i Sverige är borta på World Economic Forum i Davos
            var det många som tolkade det som att han dömde ut svensk industri.
            Det var i alla fall ett mycket märkligt uttalande från den statsminister
            som kommer att gå till historien som den som lämnade våra gränser
            på vid gavel för lågutbildad arbetskraft från hela världen och
            som lade huvudfokus på sina jobbskapande reformer för hamburgerkedjor.
          </note>
          <note>
            Herr ålderspresident! Under 1900-talet växte några av världens
            största industriföretag upp. Det var Aga, Asea, Astra, Esab, Electrolux,
            Gambro, Pharmacia, Scania och Volvo PV – för att nämna några.
            Det här är företag som är sammankopplade med fantastiska svenska
            uppfinningar och patent, men gemensamt för dessa företag är att
            de numera har sålts ut. Bland dessa företag och även bland företag
            som fortfarande är i svensk ägo har vi under lång tid sett hur
            hela eller delar av produktionen flyttats till låglöneländer för
            att endast behålla forskning och utveckling i Sverige. Men på
            denna front finns stora orosmoln eftersom även FoU-miljöerna är
            utsatta för global konkurrens. Till saken kan nämnas att bara
            Kina i dag avsätter mer resurser till forskning och utveckling
            än hela EU och att man häromåret mönstrade på hela 6 miljoner
            studenter till landets universitet och högskolor.
          </note>
          <note>
            Telekomföretaget Ericsson varslade senast häromveckan över 2
            000 personer om uppsägning samtidigt som man aviserade att 850
            konsulttjänster ska bort. Detta följer tyvärr en mycket olycklig
            trend. Nyligen rapporterade flera medier om hur 163 000 industrijobb
            försvunnit från Sverige bara sedan år 2000. Det hade faktiskt
            kunnat vara ännu värre. Vi ska tacka väljarna för att de var smartare
            än majoriteten politiker och röstade nej till Europas gemensamma
            valuta, vilket har drabbat till exempel Finland mycket hårt under
            den ekonomiska krisen.
          </note>
          <note>
            Att 163 000 industrijobb försvunnit är självfallet mycket allvarligt
            för vår nation, samtidigt som det bygger upp ett stort utanförskap
            framför allt på svensk landsbygd, där jobben blir allt färre och
            det är långt till de större arbetsmarknaderna runt storstäderna.
          </note>
          <note>
            Nej! Lösningen är inte att fylla upp tomma lägenheter med nyanlända
            flyktingar. Det kommer om något att späda på de enorma svårigheter
            dessa orter står inför med en accelererande arbetslöshet. Vi måste
            helt enkelt se till att sluta blöda industrijobb. Med rätt politik
            är jag övertygad om att svensk industri åter kan växa sig stark
            och bli internationellt konkurrenskraftig. En industriell renässans
            – om jag tillåts ordvalet.
          </note>
          <note>
            Industrilandet Sverige mår i dag inte bra! Detta måste vi ändra
            på om vi vill ta ansvar för kommande generationer. I andra länder,
            såsom USA och England, talar man i dag om reshoring – alltså motsatsen
            till outsourcing – där man ser en trend att företag som tidigare
            gjort sina investeringar i andra länder flyttar hem delar av sin
            verksamhet.
          </note>
          <note>
            Ska Sverige vara med på banan behövs krafttag med en lång rad
            tydliga reformer. Tyskland och England är två exempel på länder
            där man implementerat nationella industristrategier för att kunna
            bli konkurrenskraftiga på den globala marknaden.
          </note>
          <note>
            Med anledning av vad jag har talat om och de möjligheter som
            finns har Sverigedemokraterna inlett ett omfattande arbete där
            rejäla resurser inom partiet har avsatts just för att fördjupa
            vår politik för svensk industri. Vi tittar brett och förutsättningslöst
            på en lång rad områden där vi vänder på många stenar och knuffar
            på en och annan helig ko.
          </note>
          <note>
            Vi tittar som sagt brett. Vi tittar på den högre utbildningen,
            kapitalförsörjning, skatterna, infrastrukturen, energipolitiken,
            forskningspolitiken och handelspolitiken, för att nämna några
            områden. Vi kommer att presentera en rad förslag inte minst i
            samband med vårbudgetpropositionen.
          </note>
          <note>
            Herr ålderspresident! En helt central del i industripolitiken
            är en fungerande infrastruktur. Svensk basindustri har en stor
            konkurrensnackdel i och med de fysiska avstånden till världsmarknaden.
            Det gäller inte minst skogs- och gruvnäringen men också annan
            industri som finns eller skulle kunna uppstå i Sveriges mer svårtillgängliga
            landsändar.
          </note>
          <note>
            Det finns en rad beredda infrastrukturprojekt som sannolikt skulle
            bli mycket lönsamma men som av olika skäl inte blir av. Malmbanan
            är ett exempel. Utöver på bristerna i järnvägsnäten finns svaveldirektivet,
            som försvårar och gör det ännu dyrare för svenska företag att
            få ut sina varor sjövägen. Dessutom vill flera partier införa
            vägslitageavgift för godstransport på väg, vilket obönhörligen
            kommer att försämra konkurrenskraften för några av Sveriges viktigaste
            näringar. Det duger inte.
          </note>
          <note>
            På senare år har it-infrastruktur och bredbandsutbyggnad diskuterats.
            De är självfallet viktiga frågor. Men sedan årtionden har Sverige
            försummat underhåll och investeringar i både tåg- och väginfrastruktur.
            Under glansdagarna på 50- och 60-talen, när investeringarna var
            som störst på området, spenderade Sverige mellan 2 och 2 ½ procent
            av bruttonationalprodukten på kommunikationer, men de har sedan
            dess mer än halverats. Nu ligger vi på runt 1 procent av bruttonationalprodukten
            och har så gjort i 30 år. De senaste åren har anslagen dessbättre
            ökats något, men den infrastrukturskuld Sverige har kommer att
            bli mycket tuff att komma till rätta med – särskilt som frågan
            knappast toppar väljarnas önskelista på prioriteringar. Kanske
            är detta ett område som passar väl för breda parlamentariska förhandlingar
            och överenskommelser, precis som regeringen nu valt att arbeta
            med energipolitiken. Att öka ambitionerna för infrastrukturen
            är att ta långsiktigt ansvar för landet.
          </note>
          <note>
            Herr ålderspresident! Just kompetensförsörjning är en av de stora
            utmaningarna vi står inför för att tillgodose svensk industri.
            För att få ungdomar att välja tekniska och naturvetenskapliga
            ämnen krävs sannolikt ett batteri av åtgärder. En fråga man kan
            ställa sig är om man på skattebetalarnas bekostnad ska kunna utbilda
            sig till precis det man som student tycker är roligt, trots att
            utsikterna för ett relevant jobb i praktiken är obefintliga.
          </note>
          <note>
            Enligt Ingenjörsvetenskapsakademien kommer Sverige 2030 att ha
            ett underskott på hela 50 000 ingenjörer. Sverigedemokraterna
            har redan lagt förslag om förstärkningar gällande studievägledning,
            vilket i sig är viktigt, men kanske krävs också en tydligare styrning
            av utbildningarna på framför allt högskolenivå kopplat till tydligare
            incitamentsstrukturer. Vi måste dock börja agera mer intensivt
            längre ned i åldrarna för att förmå skolungdomar att i högre utsträckning
            välja de inriktningar som arbetsmarknaden efterfrågar.
          </note>
          <note>
            Det handlar inte enbart om akademiker. Enligt en rapport från
            riksdagens utredningstjänst som vi låtit beställa kan vi komma
            att sakna 60 000 industriutbildade på gymnasial nivå och 65 000
            gymnasieingenjörer år 2035. Dessa siffror representerar i sammanhanget
            bristen efter att man tagit hänsyn till att många av dagens jobb
            kommer att ersättas med personer med eftergymnasial utbildning.
            För den som lättsinnigt tror att man kan trolla fram några tiotusen
            utbildningsplatser på högskolenivå och problemet därmed är löst
            är detta tänkvärt.
          </note>
          <note>
            Det kommer nämligen att bli svårt att fylla dessa platser med
            kvalificerade sökande.
          </note>
          <note>
            Därför är det mycket glädjande att samtliga gymnasieskolor som
            erbjuder teknikprogrammet från och med i höst också kan erbjuda
            ett fjärde tekniskt år som leder till gymnasieingenjörsexamen.
          </note>
          <note>
            Herr ålderspresident! Jag har redan dragit över tiden lite grann,
            men jag ska ändå avsluta med lite om vår regering.
          </note>
          <note>
            I valrörelsen gav Socialdemokraterna löfte om en industrikansler,
            och det kan ju få en att dra lite lätt på smilbanden. Det är naturligtvis
            svårt att kritisera detta innan det har sjösatts, men tyvärr framstår
            det mest som plakatpolitik. Givetvis hoppas jag att jag har fel
            och att det kommer ut någonting positivt i andra ändan.
          </note>
          <note>
            Statsminister Stefan Löfven har nu också tillsatt det så kallade
            Innovationsrådet, vilket väl får sägas vara en åtgärd lite på
            samma tema. Det är bra att de här frågorna får fokus på sig, men
            man undrar ju vad det sedan ska bli.
          </note>
          <note>
            Är man villig att ta de tunga och svåra beslut som kommer att
            krävas för att skapa nödvändiga förutsättningar för en växande
            svensk industri?
          </note>
          <note>
            Har Socialdemokraterna kraft och vilja att köra över sina trotsiga
            kolleger på vänsterkanten och söka stöd för nödvändiga reformer
            i övriga riksdagen?
          </note>
          <note>
            Efter alla löften i valrörelsen har regeringen och i synnerhet
            Socialdemokraterna press på sig att leverera.
          </note>
          <note>
            Från Sverigedemokraternas sida är vi beslutna att göra vad som
            står i vår makt för att få skutan på rätt kurs.
          </note>
          <note>
            (Applåder)
          </note>
          <note>
            I detta anförande instämde Mattias Bäckström Johansson och Johan
            Nissinen (båda SD).
          </note>
          <note type="speaker">
            Anf. 3 LARS HJÄLMERED (M) replik:
          </note>
          <note>
            Herr ålderspresident! Jag talade i mitt anförande om vikten av
            det första jobbet, chansen som vi som unga människor ska få att
            ta det viktiga klivet in. Man kanske aldrig tidigare har jobbat
            och saknar erfarenhet. Man kanske konkurrerar med någon som har
            jobbat på en arbetsplats i fem eller tio år. Det är det som gör
            att man kan få en pinne i cv:t.
          </note>
          <note>
            Det här är utomordentligt viktigt. Vi talar ofta om ungas möjligheter
            och om ungdomsarbetslöshet. Vi möter det med olika reformer: RUT,
            ROT, sänkt skatt på att anställa unga och sänkt matmoms på restauranger,
            för att ge några exempel.
          </note>
          <note>
            Vi vet att det finns ett antal partier – Socialdemokraterna,
            Miljöpartiet, Vänsterpartiet – som alla har förslag om att dubblera
            skatten på att anställa unga. Men inte bara det, utan Sverigedemokraterna
            enas med dem om den linjen.
          </note>
          <note>
            Då kan man titta på Josef Franssons egen valkrets, Skaraborg.
            Där finns det väldigt många unga människor som jobbar till exempel
            på Commerce i Skövde, på McDonalds, på Julas centrallager i Skara
            och i butiker, på lager och på andra arbetsplatser. Det är likadant
            inom försvaret i Skövde och på viktiga jobb inom äldreomsorg eller
            förskola. Det är dem en höjd skatt på att anställa unga tydligt
            slår mot.
          </note>
          <note>
            Därför vill jag, herr ålderspresident, fråga Josef Fransson om
            han har räknat på hur många unga människor i hans egen valkrets
            som kommer att förlora jobbet med Sverigedemokraternas förslag
            om att höja skatten på unga medarbetare.
          </note>
          <note type="speaker">
            Anf. 4 JOSEF FRANSSON (SD) replik:
          </note>
          <note>
            Herr ålderspresident! Till att börja med: De första jobben är
            jätteviktiga. Men vi har valt en annan väg.
          </note>
          <note>
            Vi såg under den förra mandatperioden och mandatperioden före
            den, när den förra regeringen hade sitt maktinnehav, att reformerna
            som man gjorde med halverade sociala avgifter för unga inte hade
            riktigt den effekt som man hade önskat. Det blev en väldigt dyr
            reform.
          </note>
          <note>
            Det blir självklart dyrare för företagarna att anställa unga
            om man gör det dyrare att anställa unga. Det säger sig självt.
            Men vi har valt en annan väg och i stället satsat på lärlingssystem,
            en helt ny anställningsform där man som nybakad student från gymnasiet
            kanske kan komma in och få jobb. Och då är det befriat från arbetsgivaravgifter
            till 100 procent. Man har en lite lägre lön, men man får ett utbildningsmoment
            i arbetet. Det är den vägen vi har valt att gå, för den tror vi
            ger mer.
          </note>
          <note>
            Den väg som den förra regeringen valde kostade enligt experterna
            ungefär 1 ½ miljon kronor per jobb och år. Det är i så fall väldigt
            dyra jobb.
          </note>
          <note type="speaker">
            Anf. 5 LARS HJÄLMERED (M) replik:
          </note>
          <note>
            Herr ålderspresident! Allt det här med lärlingar är jättebra.
            Jag tror att vi är brett politiskt eniga om att vi behöver mer
            av lärlingsutbildning och mer av lärlingsanställningar i yrkeslivet
            – just detta att kunna komma in på en arbetsplats och arbeta och
            få utbildning kombinerat.
          </note>
          <note>
            Vi behöver göra väsentligt mer för att ställa om det svenska
            näringslivet och samhället till ett annat sätt att arbeta på än
            i dag. Men det handlar också om vad vi politiskt med olika verktyg
            gör för att underlätta. När vi talar om de här visionerna, idéerna
            om att fler unga ska få chansen på arbetsmarknaden, handlar det
            om konkret politik.
          </note>
          <note>
            Då kan jag konstatera att Sverigedemokraterna vill höja skatten
            på att anställa unga. De vill göra det dyrare och svårare för
            unga människor på Jula i Skara, på Commerce i Skövde, inom försvaret
            i Skövde. Det är där det tydligt slår mot ungas möjligheter att
            få ett arbete när de är 18, 19, 20 år och ska konkurrera utan
            erfarenhet med någon som har arbetat tidigare.
          </note>
          <note>
            Jag tycker att exemplet besöksnäringen är ganska intressant.
            Det har gjorts undersökningar där man har tittat på andelen unga
            och utrikes födda som jobbar i den branschen i relation till andra.
            Då kan man konstatera att inom besöksnäringen, som ju är hotell,
            restauranger, skidanläggningar och en massa andra saker, är bortåt
            en tredjedel av dem som arbetar unga under 25, medan det är 10
            procent på arbetsmarknaden i övrigt.
          </note>
          <note>
            Vi kan konstatera att 60 procent av de företag som finns inom
            besöksnäringen drivs av människor med utländsk bakgrund. Jag skulle
            vilja hävda att det är den bransch som tydligast hjälper till
            att få in unga människor och människor med utländsk bakgrund på
            arbetsmarknaden. Det är därför jag ser med oro på att Sverigedemokraterna
            så tydligt slår mot en sådan viktig bransch som hjälper många
            unga människor in till det första, viktiga jobbet som kan vara
            klivet in på arbetsmarknaden, till en egen inkomst och till en
            vidare karriär.
          </note>
          <note type="speaker">
            Anf. 6 JOSEF FRANSSON (SD) replik:
          </note>
          <note>
            Herr ålderspresident! Lars Hjälmered misstar sig lite. Han lyfter
            ut en fråga ur Sverigedemokraternas politik utan att ta hänsyn
            till helheten.
          </note>
          <note>
            Vi har en i mitt tycke mycket offensiv politik för att skapa
            arbetstillfällen, inte bara för unga utan generellt. Då har vi
            riktat in oss på små och medelstora företag, där fyra av fem nya
            jobb bildas i dag. Det är också där vi har riktat in fokus.
          </note>
          <note>
            Det duger inte att gynna restaurangnäringen och hamburgerkedjorna
            med skattelättnader, halverade kostnader för arbetsgivaravgifter
            och sådant för just de branscherna. Det behöver breddas.
          </note>
          <note>
            Industriföretagarna och de andra företagarna är viktiga. Det
            är trots allt de som är grunden för vår välfärd. Någonstans där
            är det man måste sätta fokus – egentligen på små och medelstora
            företag generellt. Det är den vägen vi har valt.
          </note>
          <note>
            Vi har valt att införa det vi kallar ett arbetsgivaravdrag, det
            vill säga att man får dra av en rejäl peng för de första tio anställda.
            Vi har också valt att sänka sjuklönekostnaderna, även där för
            de första tio anställda. Det är ganska rejält. Det tror vi är
            en kraftfull reform för jobb och tillväxt. De företag som är små
            i dag ska ju förhoppningsvis bli stora i framtiden.
          </note>
          <note>
            Jag tycker alltså att Lars Hjälmered gör fel när han lyfter ut
            ett enda förslag och inte tittar på helheten.
          </note>
          <note type="speaker">
            Anf. 7 HELENA LINDAHL (C):
          </note>
          <note>
            Herr ålderspresident! Alla som lyssnar!
          </note>
          <note>
            I min hemkommun Robertsfors, som är en liten kustkommun i Västerbotten,
            bidrar jobben inom industrin till många arbetstillfällen – precis
            som på många andra ställen i Sverige.
          </note>
          <note>
            Tyvärr har vi också den senaste tiden fått känna av de negativa
            konsekvenserna av den globala konkurrensen. Ett av kommunens största
            företag, Element Six, har varslat ungefär 180 personer, då de
            ska flytta verksamheten till Irland och Sydafrika. Det kanske
            inte låter så mycket, men för en kommun med 6 800 invånare är
            det mer än kännbart.
          </note>
          <note>
            Jag skulle vilja ta ett annat exempel. Låt oss anpassa samma
            procentuella siffra till Stockholms kommun. Det skulle innebära
            26 000 personer. Jag lovar er att det skulle väcka lite mer uppmärksamhet
            än de 180 personerna i Robertsfors.
          </note>
          <note>
            Robertsfors är inte ensamt om nedläggningar. Därför är det viktigt
            att alla varsel som nu lagts möts med en aktiv politik som skapar
            nya jobb.
          </note>
          <note>
            Skogen, malmen och stålet är grundfundament i Sveriges ekonomi.
            Det tror jag att vi kan vara överens om. De står för en stor del
            av sysselsättningen i Sverige. Visste ni att ungefär 400 000 svenskar
            är direkt eller indirekt beroende av basindustrin? Dessutom står
            basindustrin för nästan 30 procent av Sveriges exportintäkter.
          </note>
          <note>
            Möjligheten att sälja varor till konkurrenskraftiga priser på
            världsmarknaden är nödvändig för svensk basindustri. En av de
            viktigaste förutsättningarna är därför säker tillgång till el
            till konkurrenskraftiga priser. En annan viktig aspekt är fungerande
            transporter.
          </note>
          <note>
            Störningar och trängsel i järnvägssystemet illustrerar man i
            medierna ofta med en försenad och frustrerad tågresenär i någon
            storstad. Det här perspektivet är inte oviktigt, men det är sällan
            vi hör något om konsekvenserna för godstrafiken. Godset har inget
            ansikte och ingen röst. Därför är det viktigt att man bygger rationella
            godsstråk som underlättar för våra företag att komma ut i världen.
            Ett naturligt godsstråk kan vara Norrbotniabanan, Botniabanan
            och Bergslagsbanan till Göteborgs hamn.
          </note>
          <note>
            Herr ålderspresident! Det finns ett annat orosmoment när det
            gäller transporter, och det är kilometerskatt på lastbil, en skatt
            på avstånd. Det hörde vi inte minst i går, då vi i utskottet hade
            besök från Jernkontoret och Svemin, som är en intresseorganisation
            för gruvbranschen. Sverige är rikt på avstånd, och en kilometerskatt
            kommer att slå hårt mot landsbygden, inte minst i norra Sverige,
            där avstånden är långa och naturtillgångarna rika och där järnvägarna
            aldrig kommer att nå fram till varje skogsskifte.
          </note>
          <note>
            I stället för att jaga utsläppen jagar minoritetsregeringen tyvärr
            näringslivet. Inte heller har regeringen möjliggjort för längre
            fordon på våra vägar. Det skulle ha gynnat såväl klimatet som
            näringslivet.
          </note>
          <note>
            Häromveckan kom beskedet: Vänsterregeringen och Jonas Sjöstedt
            berättade stolt hur de skulle gå till väga för att begränsa fristående
            skolors och vårdinrättningars möjlighet att gå med vinst. Sjöstedt
            har fått som han vill, och S och MP dansar gladeligen med.
          </note>
          <note>
            Trots nöjda vårdtagare, elever och anhöriga ska man nu lägga
            krokben för välfungerande skolor, vårdcentraler, äldreboenden
            och hemtjänstföretag. Varför? Jo, för att minoritetsregeringen
            och Vänsterpartiet helt enkelt inte gillar driftsformen.
          </note>
          <note>
            I en debattartikel skriver civ ilminister Ardalan Shekarabi och
            Jonas Sjöstedt att vinstintresset går ut över kvalitet, likvärdighet
            och arbetsvillkor. Samtidigt säger Shekarabi att bara ett fåtal
            av företagen misskött sig. Hur går detta ihop? Det är uppenbart
            att ideologi gått före allt annat, men det handlar också om okunskap.
          </note>
          <note>
            Jag är övertygad om att mångfald skapar en bättre välfärd och
            att vinst inte är fult. I stället för att tala om driftsform bör
            debatten handla om kvalitet. Om företagen enbart skulle drivas
            av att tjäna pengar och inte leverera bra vård eller skola skulle
            de väl knappast bli långlivade?
          </note>
          <note>
            Nästan samtidigt som regeringen och Vänsterpartiet aviserade
            inriktningen mot ett mer socialistiskt samhälle, som sparkar undan
            benen för den sektor där flest kvinnor äger och driver företag,
            inträffade internationella kvinnodagen. Vilken ironi!
          </note>
          <note>
            Men det var inte nog med detta. Nu är också RUT-företagen under
            lupp, och minoritetsregeringen har aviserat att det så kallade
            RUT-avdraget ska halveras. Innan jag går in på vilka konsekvenser
            det här kan leda till vill jag ge lite bakgrundsfakta.
          </note>
          <note>
            I och med att RUT-avdraget infördes i Sverige växte en helt ny
            bransch fram som bara fortsätter att växa. I snitt har omsättningen
            ökat med 20 procent årligen, och 2014 omsatte branschen 6 miljarder
            kronor.
          </note>
          <note>
            I dag är det ungefär 20 000 personer som är anställda inom hemservicebranschen,
            och många av dem har tidigare stått långt ifrån arbetsmarknaden.
            Ungefär hälften av de anställda är utlandsfödda, 25 procent är
            under 26 år och hela 60 procent saknar gymnasieutbildning.
          </note>
          <note>
            Från början fanns RUT-företagen bara i och omkring de stora städerna,
            men de är nu allt vanligare i hela landet. Lokalt är det faktiskt
            de norrbottniska kommunerna som toppar listan över det största
            tillskottet av kunder 2010–2015. I till exempel Gällivare ökade
            antalet kunder från 63 till 452.
          </note>
          <note>
            Nu vill alltså minoritetsregeringen, även denna gång påhejad
            av Vänsterpartiet, halvera RUT, och inte bara det. Man avfyrar
            en trestegsraket, där första steget är borttagande av avdrag för
            läxläsning. Det andra steget är att halvera RUT-avdraget för dem
            som är under 65 år, och sist men inte minst vill regeringen se
            över vilka ytterligare tjänster som kan exkluderas ur RUT-sektorn.
            Det här leder naturligtvis till oro bland de befintliga företagen,
            som inte vet om de törs utveckla verksamheten och anställa fler.
            Det leder också till att de som funderar på att starta företag
            inom branschen tvekar. Dessutom är jag orolig över vilken påverkan
            regeringens åtgärder kommer att få på branschen i allmänhet. I
            Danmark gjorde regeringen liknande ingrepp, och det ledde till
            att branschen kollapsade.
          </note>
          <note>
            Det är också anmärkningsvärt att en regering som utger sig för
            att vara feministisk ger sig på ytterligare en bransch som domineras
            av kvinnor. Det räcker inte med att vilja sätta stopp för välfärdsföretagen,
            där de flesta av företagarna och de anställda är kvinnor. Vilken
            ironi, återigen!
          </note>
          <note>
            Minoritetsregeringen håller fast vid att man tänker ta bort de
            sänkta arbetsgivaravgifterna för unga. Många ungdomar har svårt
            att hitta ett jobb, och det lär knappast bli enklare om kostnaden
            för att anställa dem ökar kraftigt.
          </note>
          <note>
            Det är motsägelsefullt när Socialdemokraterna å ena sidan säger
            sig vilja underlätta för nyanlända svenskar att komma i arbete
            men å andra sidan genomför åtgärder som gör det svårare för dem
            att hitta ett riktigt jobb. Många av dem som kommer hit är unga,
            och de blir sannerligen inte hjälpta av att det blir dyrare för
            arbetsgivare att anställa dem. Enligt Svenskt Näringsliv skulle
            Socialdemokraternas höjning av arbetsgivaravgifterna för unga
            leda till att minst 19 000 jobb försvinner. Att inte S ser att
            det här är fel väg att gå är obegripligt.
          </note>
          <note>
            Avslutningsvis: Minoritetsregeringen lyfter i många sammanhang
            fram näringslivet och företagandets betydelse för Sverige. Men
            ändå vill ni höja skatterna för näringslivet med 25 miljarder,
            och ni drar i förslag efter förslag undan mattan för landets företagare.
            Detta är ett problem som ingen industrikansler i världen kan råda
            bot på.
          </note>
          <note>
            (Applåder)
          </note>
          <note>
            I detta anförande instämde Anders Ahlgren (C) och Said Abdu (FP).
          </note>
          <note type="speaker">
            Anf. 8 BIRGER LAHTI (V):
          </note>
          <note>
            Herr ålderspresident! När vi nu debatterar näringsutskottets
            betänkande NU10 om näringspolitik tänkte jag inleda med att säga
            hur överens vi är. Men nu inser jag att det är vi inte.
          </note>
          <note>
            Man målar upp ett scenario när det gäller hur vi använder skattepengar.
            Det finns givetvis en skillnad i vår politik här. Det märker man
            ju. Det handlar om vilka vi subventionerar med skattepengar. Man
            blandar in allt från RUT, arbetstillfällen som man påstår har
            jättestor betydelse och som subventioneras med skattemedel, till
            vårdsektorn, där vi inte träffar rätt med pengarna.
          </note>
          <note>
            Men oavsett parti lyfter man näringspolitiken som något viktigt
            för landets tillväxt och för landsbygdens förmåga till utveckling
            och överlevnad. För ett dynamiskt näringsliv är en välfungerande
            kapitalförsörjning av avgörande betydelse. Dock är kapitalförsörjningen
            ofta ett stort problem för småföretagare, och då särskilt vid
            nystart av företag. Detta märks särskilt för företag som startas
            på landsbygden. De statliga finansieringsinsatserna bör vara marknadskompletterande
            och nå företag i tidiga skeden.
          </note>
          <note>
            Även om tanken är god är det tyvärr bara att konstatera, vilket
            också framkommit i Riksrevisionens granskning, att dessa insatser
            i dag består av flera aktörer med delvis överlappande mandat och
            att kapitalet inte når företag i riktigt tidiga skeden.
          </note>
          <note>
            Detta har lett fram till att regeringen har aviserat en översyn
            av de statliga finansieringsinsatserna, vilket jag och Vänsterpartiet
            välkomnar.
          </note>
          <note>
            Samtidigt är det min och Vänsterpartiets mening att den problematik
            som företag möter skulle kunna lösas om alla resurser samlades
            i ett gemensamt bolag med uppgiften att stimulera kapitalförsörjningen
            i riktigt tidiga skeden. Det har Vänsterpartiet lyft i en kommittémotion
            som sätter fokus på ett viktigt problem som många företag får
            erfara i de tidiga faserna av företagsstart.
          </note>
          <note>
            Näringspolitiken handlar bland annat om att ge driftiga människor
            förutsättningar och möjligheter att starta nya företag och expandera
            befintliga företag. Det handlar helt enkelt om rimliga förhållanden
            så att de kan överleva även vid konjunktursvängningar.
          </note>
          <note>
            Hur stor betydelse turismen har för hela landet har nämnts även
            i andra anföranden. Branschen har vuxit under flera år och fått
            allt större betydelse för både land och stad. Landsbygden erbjuder
            särskilt goda förutsättningar för ekoturism. Detta är positivt,
            och vi kan med glädje se att nya nischade satsningar inom ekoturismen,
            till exempel att bo på lantgård, är framgångsrika och gynnar landsbygden
            samt att kopplingen till lokalproducerad mat ofta ingår som en
            del av konceptet.
          </note>
          <note>
            Vänsterpartiet ser givetvis turismen som en del av tillväxtbranscherna
            som kan bidra till utvecklingen i landsbygden och i fjällnära
            orter. Men för att denna bransch ska lyckas med att bli den motor
            som den skulle kunna bli behövs infrastruktursatsningar. Dit räknar
            jag givetvis allt som dagens befolkning räknar som infrastruktur:
            bredband, vägar, flygförbindelser och tåg. Branschen behöver också
            uppvärderas. Turistnäringen behöver uppvärderas som näringsgren,
            och ur ett regionalpolitiskt perspektiv behöver den få en uppgradering.
          </note>
          <note>
            Staten bör i samarbete med kommuner, föreningar och företag ta
            ett ökat ansvar för att locka besökare till hela Sverige. Regeringen
            bör därför lägga fram ett förslag till samverkansprogram för turistnäringen,
            så att den uppnår samma status som andra branscher.
          </note>
          <note>
            Vi har pratat om industrin i utskottet, och det har även kommit
            fram här hur viktig den är för Sverige. Det håller Vänsterpartiet
            med om. Basindustrin är en stomme som ett exporterande land som
            Sverige måste värna. Att industrin är viktig för Sverige behöver
            väl ingen tveka om. Att skogen är en ekonomisk och ekologisk resurs
            som även bidrar till klimatnytta är lika självklart.
          </note>
          <note>
            Skogsindustrin spelar fortfarande en central roll för landets
            ekonomiska utveckling. Men här bör man titta på vad som håller
            på att hända. Nästan varje månad kan man läsa om neddragningar
            i massaindustrin och framför allt i pappersbruken. Arbetstillfällena
            blir färre i skogsnäringen samtidigt som alla partier pratar om
            de gröna näringarna.
          </note>
          <note>
            Här bör regeringen verkligen visa handlingskraft och visa stöd
            för skogsnäringens potential när det gäller vidareförädlingens
            möjligheter, inte minst med tanke på fördelarna med träbyggen
            i bostadsbyggandet. Jag observerade en motion som var S-märkt,
            en enskild motion. I den lyftes viktiga aspekter upp som skulle
            kunna lyfta det fantastiska material som trä faktiskt är.
          </note>
          <note>
            Här skulle det behövas en strategisk samverkan mellan en bred
            grupp av aktörer inom träförädlingen och aktörer som vill utveckla
            industriellt bostadsbyggande av flerfamiljshus. Detta skulle verkligen
            driva på en utveckling av de gröna näringarna i de län där skogen
            finns men där det tyvärr saknas arbetstillfällen i dag.
          </note>
          <note>
            Här finns verkligen möjligheterna för glesbygden att bidra till
            städernas och Sveriges utveckling. Tänk er ett byggmaterial som
            binder koldioxid när det växer och som bidrar positivt till klimatomställningen.
            När det gäller bostäder har råvaran vuxit till sig när avskrivningen
            är fullbordad.
          </note>
          <note>
            Jag skulle kunna debattera länge om träets fördelar men stannar
            här och hoppas, herr ålderspresident, att de ledamöter som är
            valda för att se till Sveriges bästa verkligen sätter sig in i
            ämnet och stöder den reservation som skulle innebära ett litet
            steg i rätt riktning.
          </note>
          <note>
            Med detta sagt yrkar jag bifall till reservation 1, under beslutspunkt
            1, samt reservation 10, under beslutspunkt 8.
          </note>
          <note type="speaker">
            Anf. 9 LARS HJÄLMERED (M) replik:
          </note>
          <note>
            Herr ålderspresident! Sverige är ett väldigt exportberoende land.
            Ungefär hälften av vår ekonomi är kopplad till import och export.
            Det vanliga för många svenska företag är att den inhemska marknaden
            ganska snart inte räcker till för de produkter eller tjänster
            de erbjuder till kunder. Då går de till andra marknader i vårt
            närområde eller längre bort. Handelspolitiken är naturligtvis
            utomordentligt viktig för både de stora företag vi har i dag och
            de företag vi hoppas ska kunna växa till.
          </note>
          <note>
            Nu har vi en regering som har haft en ganska valhänt hantering
            av den så kallade Saudifrågan. De har kommit till en diplomatisk
            kris med hela Mellanöstern, med eventuella effekter som kommer
            med det.
          </note>
          <note>
            I anslutning till detta sa partiordföranden för Vänsterpartiet,
            Jonas Sjöstedt, på Twitter:
          </note>
          <note>
            ”Fin seger med det uppsagda Saudiavtalet. Nu stoppar vi TTIP
            också när vi ändå är igång.”
          </note>
          <note>
            TTIP är, ska vi säga för protokollet, diskussionen om ett frihandelsavtal
            mellan Europa och USA. Då vill jag, herr ålderspresident, fråga
            Birger Lahti om det är Vänsterpartiets uppfattning att Europa
            och Sverige inte ska ha något frihandelsavtal med USA. Vilka effekter
            tror Birger Lahti i så fall att avsaknaden av ett sådant handelsavtal
            skulle få för svenska företag och svenska jobb?
          </note>
          <note type="speaker">
            Anf. 10 BIRGER LAHTI (V) replik:
          </note>
          <note>
            Herr ålderspresident! Tack, Lars, för frågan och dina observationer!
          </note>
          <note>
            Nej, jag tycker att det vore synd om vi inte skulle ha ett handelsavtal
            med något av länderna – vi kan ta Kanada och USA. Däremot har
            det stor betydelse hur handelsavtalet ser ut. Då pratar jag lite
            grann om investerarskyddet. Men handelsavtalet som sådant är vi
            inte emot. Det är klart att vi inte kan isolera oss. Vi vet redan
            i dag att vi exporterar till många länder som är utanför Europa.
            Det gäller skogsindustrin, till exempel.
          </note>
          <note>
            Jag tycker alltså att det ska vara ett handelsavtal. Men vi har,
            helt enkelt, synpunkter på hur innehållet ser ut.
          </note>
          <note>
            Den andra frågan var: Hur skulle det se ut utan ett handelsavtal?
            Jag tror att det skulle vara synd att inte ha ett handelsavtal.
          </note>
          <note type="speaker">
            Anf. 11 LARS HJÄLMERED (M) replik:
          </note>
          <note>
            Herr ålderspresident! Jag tror att gränsen på Twitter ligger
            vid 140 tecken, vilket gör att man inte får med hela partiprogrammet
            där. Men Jonas Sjöstedts uttalande ”Nu stoppar vi TTIP också när
            vi ändå är igång.” väcker en hel del frågor hos mig som läsare.
          </note>
          <note>
            Jag kommer tillbaka till att Sverige är ett väldigt exportberoende
            land. Det är viktigt för Volvo, Scania, SKF och hundratals, kanske
            tusentals, andra svenska företag att de kan exportera produkter
            och tjänster till andra länder. Vi kan se att den amerikanska
            kontinenten, Nordamerika, är otroligt viktig för många svenska
            företag.
          </note>
          <note>
            Många av oss har en förhoppning om att vi ska kunna få ett viktigt
            handelsavtal på plats. Det kan påverka inte bara tullnivåer. Även
            standarder på produkter kan ändras, vilket kan underlätta för
            företag.
          </note>
          <note>
            Nu säger Birger Lahti: Jo, men vi kanske är lite mer positiva
            till att ett avtal ska finnas. Jonas Sjöstedt säger tydligt: Nu
            ska vi stoppa det här avtalet. Är uppfattningen då att man ska
            ha ett handelsavtal med USA? Eller är uppfattningen från Vänsterpartiet
            att man inte ska ha ett handelsavtal?
          </note>
          <note>
            Jag förstår att man kan ha synpunkter i detalj. Men Jonas Sjöstedts
            uttalande, åtminstone på Twitter, lät i alla fall som att den
            principiella uppfattningen från Vänsterpartiet är: Man ska inte
            ha ett handelsavtal mellan Sverige och USA.
          </note>
          <note>
            Det väcker en hel del oro.
          </note>
          <note type="speaker">
            Anf. 12 BIRGER LAHTI (V) replik:
          </note>
          <note>
            Herr ålderspresident! Som jag sa är handelsavtalet inte bra som
            det ser ut nu när det ligger på bordet. Det finns nämligen incitament
            som gör att stater är överordnade beslut som tas på nivåer där
            politiken bestämmer. Det är vi emot.
          </note>
          <note>
            Som det ser ut i dag är det alltså inte bra, men vi är som sagt
            positiva till handelsavtal. Vi vet att vi kommer att ha handel
            med många länder, inte bara USA utan säkert även många andra länder.
            Som handelsavtalet ser ut i dag finns det dåliga saker i det som
            vi är emot, men vi förstår att handelsavtal alltid kommer att
            finnas. Vi hoppas att vi får ett annorlunda handelsavtal som TTIP.
          </note>
          <note type="speaker">
            Anf. 13 HELENA LINDAHL (C) replik:
          </note>
          <note>
            Herr ålderspresident! Vänsterpartiet utger sig för att vara ett
            feministiskt parti. Därför känns det väldigt märkligt att ni tillsammans
            med Socialdemokraterna och Miljöpartiet ger er på både RUT-branschen
            och välfärdsföretagarna. Det är branscher som domineras av kvinnor
            när det gäller både företagandet och de anställda.
          </note>
          <note>
            Min fråga till Birger Lahti är om det är feministiskt och företagsvänligt
            att kapa mindre företag som ägs av kvinnor och har många kvinnor
            anställda vid fotknölarna.
          </note>
          <note type="speaker">
            Anf. 14 BIRGER LAHTI (V) replik:
          </note>
          <note>
            Herr ålderspresident! Jag tackar Helena för frågan. Kvinnorna
            får starta vilka företag de vill. De får utföra tjänster åt vem
            de vill, oavsett om det är någon med låg inkomst eller någon med
            hög inkomst. Men när vi sätter in statliga skattepengar som skulle
            kunna användas på ett bättre sätt för vår välfärd och till våra
            gemensamma resurser, som vi vill ha i mycket annat, tycker vi
            att vi träffar fel med pengarna.
          </note>
          <note>
            Jag är inte emot att någon startar ett företag, men när det handlar
            om att de mest välbärgade kan köpa tjänsterna – oavsett om det
            är en kvinna eller en man som har företaget – tycker vi att skattepengarna
            inte träffar rätt. När du blandar in att vi skulle vara emot kvinnligt
            företagande tycker jag att du hamnar fel, Helena Lindahl. Det
            handlar inte om det, utan vi tycker att skattepengarna används
            på fel sätt.
          </note>
          <note type="speaker">
            Anf. 15 HELENA LINDAHL (C) replik:
          </note>
          <note>
            Herr ålderspresident! Jag tackar Birger Lahti för svaret. Konjunkturinstitutet
            har visat att till exempel RUT-avdraget i slutändan innebär ett
            plus för statskassan. Det kostar alltså ingenting för landet Sverige
            att ha RUT-tjänsterna, för det har gett så många nya jobb – för
            många nysvenskar, för ungdomar och för många människor som har
            stått långt ifrån arbetsmarknaden.
          </note>
          <note>
            Min fråga är varför det är okej för byggföretag och lokalvård
            att göra vinster på skattebetalarnas pengar men inte okej för
            företag i kvinnodominerade branscher, som till exempel välfärdsföretag
            vars brukare – dem det berör – är nöjda. Det är för mig helt obegripligt.
            Är inte det viktigaste att kvaliteten är god och att brukarna
            är nöjda? Varför jagar man vinster i kvinnodominerade branscher
            men inte i mansdominerade branscher? Vem av er har till exempel
            sagt att det är fult för byggföretag som går in och jobbar åt
            kommunen att tjäna pengar, Birger Lahti?
          </note>
          <note type="speaker">
            Anf. 16 BIRGER LAHTI (V) replik:
          </note>
          <note>
            Herr ålderspresident! Först och främst tycker jag att det är
            synd om Helena inte kan se att det är en skillnad mellan att sätta
            in vinsterna hos en som bygger och att sätta in dem hos en som
            sköter åldringar eller har en skola med skattefinansierade pengar.
            Vi vill att pengarna ska hamna där vi säger, det vill säga för
            att vårda gamla eller utbilda unga. Om du inte ser skillnad på
            de två branscherna tycker jag att det är synd, Helena Lindahl.
          </note>
          <note>
            Det finns nämligen en väsentlig skillnad i att företaget gör
            vinst när vi sätter ut ett bygge på anbud. När vi sätter in pengar
            för att vårda gamla tycker vi att pengarna ska hamna där. Jag
            tycker att det är synd om du inte ser skillnaden.
          </note>
          <note type="speaker">
            Anf. 17 SAID ABDU (FP):
          </note>
          <note>
            Herr ålderspresident och ärade ledamöter! Det här handlar om
            företagen och företagandets framtid i Sverige. De beslut vi fattar
            i kammaren påverkar människor av kött och blod i vårt land, från
            företagaren som tack vare Alliansens regelförenklingar har kunnat
            expandera sitt företag till den anställde som fått ny framtidstro
            genom en anställning på just det företaget. Vi står nu inför ett
            skifte där vänstermajoriteten i riksdagen gör sitt bästa för att
            stoppa den här utvecklingen, vilket är just vad vårt land inte
            behöver.
          </note>
          <note>
            Herr ålderspresident! Som man sår får man skörda. Alliansregeringen
            gav Sverige en näringsrik jordmån. I den grodde framtidstro och
            tillväxt skapad i ett näringsklimat med mindre krångel, sänkta
            arbetsgivaravgifter för ungdomar och sänkta skatter på jobb. Det
            spirande livet omhuldades av företagsfrämjande insatser som ökade
            stödet just till dem som arbetade för att främja entreprenörskapet.
            Med osäkerhetsregeringens politik riskerar vi nu en annan typ
            av utsäde – salt och draksådd där plogen dragit fram.
          </note>
          <note>
            Jag tänker inte stillasittande se på när Folkpartiets och alliansregeringens
            reformer dras tillbaka. Som jobbskapande företagare vet jag hur
            mycket reformerna har betytt för mig själv och för mina gelikar.
            Jag är ett resultat av den politik som fördes fram, och jag kommer
            att stå upp för att försvara den. Folkpartiet och våra kolleger
            i Alliansen är tydliga i våra gemensamma motioner. Vi vill förkorta
            tiden det tar att starta företag, och vi vill inte att man ska
            stänga den dörr vi har initierat som En dörr in. Vi har även aviserat
            mindre byråkrati, kortare handläggningstider och mycket mer.
          </note>
          <note>
            Mot oss står osäkerhetsregeringens handfallenhet och plakatpolitik,
            som stjälper i stället för hjälper företagen. På plakatpolitikens
            skyltar har vi kunnat läsa om industrikansler, innovationskatapulter
            och innovationsråd – samtidigt som man har ropat efter stoppultimatum
            gällande vitala infrastrukturer och energipolitiken innan man
            över huvud taget har gjort konsekvensanalyser. Det må vara stora
            ord som är riktade mot stora företag, men man glömmer de små företag
            som påverkas av dessa ord.
          </note>
          <note>
            Jag, Folkpartiet och Alliansen tänker inte glömma de små företagen.
            Vi vet att grunden för vår tillväxt står att finna i de små företagen
            och att alla stora företag en gång i tiden var små. Vi vet också
            att den här näringsfientliga politiken märks tydligast i just
            dessa små företag.
          </note>
          <note>
            Herr ålderspresident! Jag säger det igen: Alla företag har en
            gång varit små. Det är således där våra företagsfrämjande insatser
            bör sättas in. Genom att främja entreprenörskap i skolan, högskolan
            och yrkeshögskolan och genom Ung Företagsamhet och Drivhuset planterar
            vi livgivande drömmar som en dag blommar ut i jobbskapande företag.
            Det spirar från Kiruna till Kristianstad och från Vänersborg till
            Västervik. Givetvis ska vi göra allt för att stötta arbetet så
            mycket vi bara kan, från UF-läraren som är en hjälte till varje
            UF-företag som är en inspirationskälla för sina gelikar. Med vår
            motion ger vi entreprenörer möjligheten att drömma lite, lite
            större.
          </note>
          <note>
            Jag vill ta tillfället i akt att vid sidan av Drivhuset och Ung
            Företagsamhet lyfta fram IFS goda arbete. Sedan 1996 har IFS arbetat
            för att främja invandrares företagande, och sedan dess har 20
            000 nya företag kommit till just genom denna stiftelse. Nu hotas
            den dock av budgetnedskärningar på hela 40 procent på grund av
            en dålig hantering av Tillväxtverket, vilket vi tillsammans får
            återkomma till i kommande regleringsbrev. Det är intellektuella
            resurser som finns hos våra nysvenskar och som omgående behöver
            understödjas i entreprenörskap och transnationell handel. Det
            är bråttom.
          </note>
          <note>
            Herr ålderspresident! Folkpartiet har sedan Bertil Ohlins dagar
            arbetat under parollen fri ekonomi och socialt ansvar. Tillsammans
            med våra allianskolleger har vi under de senaste åtta åren tagit
            ansvar just för en näringsrik näringslivspolitik för landets företagare.
            Det kommer vi att fortsätta göra. Osäkerhetsregeringen kan fortsätta
            sin politik, som hittills endast lett till ökade kostnader för
            de jobbskapande företagarna – eller så skulle man kunna lämna
            över till oss i Alliansen att sköta näringslivspolitiken. För
            oss är det nämligen ingen läpparnas bekännelse. Vi brinner för
            en näringslivspolitik värdig namnet, skapad av företagare som
            jag själv och till nytta för landets alla företag.
          </note>
          <note>
            Jag yrkar bifall till reservationerna 2, 5 och 8.
          </note>
          <note>
            (Applåder)
          </note>
          <note>
            I detta anförande instämde Hans Rothenberg (M) och Helena Lindahl
            (C).
          </note>
          <note type="speaker">
            Anf. 18 PENILLA GUNTHER (KD):
          </note>
          <note>
            Herr ålderspresident! Jag kan inte låta bli att säga att i dag
            är det min talman. Det känns bra.
          </note>
          <note>
            Sverige är sig inte riktigt likt. Det hände många saker under
            de åtta åren med alliansregeringen vid makten som ändrade människors
            synsätt och deras sätt att tänka och vara. Det är så politiken
            ska fungera när det är som mest positivt. Vi får människor att
            blomma upp, komma till sin rätt och hitta möjligheter att starta
            och driva företag och att göra ett jobb som de har längtat efter
            att få göra.
          </note>
          <note>
            För min del handlar det jättemycket om etableringsfriheten i
            välfärden. Hur många kvinnor är det inte som under årens lopp
            jobbat som biträden, sjuksköterskor och undersköterskor och vetat
            bättre hur jobbet ska göras men inte haft möjlighet i en stelbent
            organisation att göra något åt det? Tänk att då få möjligheten
            att starta ett företag som man får driva efter eget huvud. Att
            sedan se att människor mår bättre måste vara något av den största
            tillfredsställelse man kan få som företagare.
          </note>
          <note>
            Därför är det anmärkningsvärt att regeringen och Vänsterpartiet
            inte vill fortsätta på den inslagna vägen och se att det faktiskt
            fungerar.
          </note>
          <note>
            Jag är också förvånad över att man hänger upp sig på vilken associa
            ­ tionsform ett företag har. Ska inte alla former få finnas och
            driva företag i omsorgssektorn?
          </note>
          <note>
            Det finns tre branschorganisationer för vårdföretag. Det är Almega
            Vårdföretagarna, Svenska Vård och Famna. Dessa organisationers
            gemensamma syfte är att erbjuda vård och omsorg på olika fronter
            för den enskildes bästa.
          </note>
          <note>
            Av ungefär 11 000 företag inom denna nisch är 10 500 riktigt
            små företag som drivs av engagerade människor som inte i första
            hand tänker att de ska tjäna pengar på det offentliga. De flesta
            av företagen drivs med offentliga medel på uppdrag av det offentliga.
            Dessa företagare drivs av en önskan att göra ett bra jobb för
            dem de jobbar med.
          </note>
          <note>
            Denna bransch sysselsätter nästan lika många som besöksnäringen.
            160 000 personer har sitt jobb i dessa företag. Det är något vi
            måste värna.
          </note>
          <note>
            Som en av mina kolleger nämnde tidigare kan vi tala massor om
            beho ­ vet av innovationsråd, industrikansler och vad det nu kan
            heta. Men det är bara kosmetiska råd för hur man ska komma framåt.
            Vad ska ett innova ­ tionsråd uppfinna om man har tänkt sig att
            ta bort fungerande branscher? Vad är det för ytterligare innovationer
            som ska komma och inom vilka branscher? Hur ska man komma framåt
            när man samtidigt inte tänker låta fungerande branscher fortsätta?
            Antalet företag kommer ju att minska som en effekt av de åtgärder
            som regeringen föreslår.
          </note>
          <note>
            Jag är helt förstummad över Vänsterpartiets och Birger Lahtis
            inställning till RUT. Birger Lahti och jag har tidigare diskuterat
            inställningen att det bara är rika människor som kan köpa dessa
            tjänster. Min mamma är 83 år. Hon har flera gånger sagt till mig
            att jag måste jobba för att RUT-avdraget ska finnas kvar. Man
            kan lugnt säga att hon i övrigt inte är särskilt politiskt engagerad.
          </note>
          <note>
            Min mamma har den lägsta pensionen för att hon var hemma med
            sina barn under många år och av andra orsaker. Men hon har möjlighet
            att välja hemtjänstföretag. Hon har råd att köpa en sådan tjänst.
            Varför ska vi ta ifrån en kvinna som har slitit och släpat i sitt
            liv och haft olika bekymmer den glädje hon känner över att kunna
            välja vilka som sköter städningen i hennes hem?
          </note>
          <note>
            Ska vi missunna dessa kvinnor det? Det är många kvinnor i hennes
            ålder och äldre som väljer sin hemtjänst. Är det så vi ska gå
            till väga? Ska vi missunna människor att köpa den tjänst de vill
            ha?
          </note>
          <note>
            Tycker man att kommunalt anställda är mycket bättre och mer värda?
            Då behöver vi se över människosynen i både anställningsformer
            och när det gäller människor som jobbar med detta.
          </note>
          <note>
            När det gäller RUT-företagen kan jag inte låta bli att nämna
            vikten av RUT-avdraget för arbetsintegrerande sociala företag.
            Mer än en tredjedel av ASF-företagen i Sverige sysslar med RUT-tjänster.
            Det skulle innebära ett avbräck för tusentals personer om de inte
            får behålla sina jobb i dessa små företag. Vi talar om människor
            som har stått utanför ordinarie arbetsmarknad i ett antal år innan
            de kommit i arbete igen. Är det så vi vill göra? Är det den vägen
            vi ska gå i Sverige, att regeringen inte ger utan bara tar?
          </note>
          <note>
            I stället hittar man på nya sätt att anställa människor. Häromdagen
            kom det ett förslag om matchningsanställningar. Då var plötsligt
            bemanningsföretagen jättebra. Dem har ju regeringens företrädare
            skällt på något oerhört och sagt att de bara suger ut och inte
            förmedlar några riktiga jobb som håller över tid. Men i detta
            avseende kan bemanningsföretag tydligen användas för att underlätta
            matchning för företag och andra verksamheter utan att behöva anställa.
          </note>
          <note>
            Det finns nya namn för allt också, vilket är spännande.
          </note>
          <note>
            Herr ålderspresident! Jag önskar att vi skulle få en näringspolitik
            i detta land som gör att människor fortfarande vågar starta och
            driva företag, oavsett om man har stått länge utanför arbetsmarknaden
            eller inte. Vi borde tycka att alla jobb är lika värda och att
            alla företag har lika värde, oavsett om det är ett litet arbetsintegrerande
            socialt företag eller ett stort industriföretag. Vi behöver alla
            typer av företag i vårt land.
          </note>
          <note>
            Jag ska avsluta med att nämna någonting om den viktiga besöksnäringen,
            som just i dag och i morgon har sin stora branschkongress i Göteborg.
            Jag beklagar att det är likadant varje år – vi kan aldrig komma
            dit eftersom vi debatterar det området här i kammaren samtidigt.
          </note>
          <note>
            Denna bransch är rädd för att satsa i dag. Man är rädd för de
            höjda arbetsgivaravgifterna för både unga och äldre. Det handlar
            inte bara om unga människor som får sitt första jobb inom besöksnäringen
            utan också om äldre som har fått en chans att fortsätta att jobba
            men nu är rädda att inte få göra det.
          </note>
          <note>
            Det handlar också om en rädsla för höjning av matmomsen. Man
            är rädd att man ska få ett sådant förslag på sig igen från regeringen
            för att det ska komma in mer pengar till statskassan.
          </note>
          <note>
            Oavsett vilka branscher vi pratar om i Sverige i dag finns det
            en osäkerhet inom näringslivet som regeringen tyvärr har skapat.
            Det är inte bra för Sverige, och det är inte bra för vårt exportberoende.
          </note>
          <note>
            Herr ålderspresident! Jag yrkar bifall till reservationerna 2,
            5 och 8.
          </note>
          <note>
            (Applåder)
          </note>
          <note>
            I detta anförande instämde Said Abdu (FP).
          </note>
          <note type="speaker">
            Anf. 19 BIRGER LAHTI (V) replik:
          </note>
          <note>
            Herr ålderspresident! Penilla Gunther frågade varför Vänsterpartiet
            är emot att hennes mamma kan välja hemtjänst. Det har vi ingenting
            emot. Vi har aldrig sagt att vi är emot att det finns andra utförare
            än kommuner.
          </note>
          <note>
            Jag tror säkert att de siffror och småföretag som Penilla Gunther
            nämnde inte innebär de problem som vi är ute efter. Om vi sätter
            in statliga pengar tycker vi att de ska träffa det vi vill. De
            ska användas för att sköta din mamma, Penilla Gunther, och många
            andra. De ska inte tas ut i världen till länder som har bra skatteregler
            och till stor del försvinna där. Det är vad vi pratar om, inte
            att man inte ska kunna välja hemtjänst.
          </note>
          <note>
            Jag måste fråga Penilla Gunther: Tycker du att vi träffar rätt
            med skattepengar när till exempel en välbärgad person som har
            en pool hemma kan ha någon som kommer och rensar poolen och sedan
            får skattesubvention för det?
          </note>
          <note>
            Tycker du att pengarna träffar rätt när man kan beställa hem
            läxhjälp samtidigt som en familj med tre fyra ungar, varav en
            har lite problem i skolan, inte får läxhjälp och annat till sitt
            barn därför att skolan inte har tillräckligt med resurser på grund
            av att vi har ett system där att alla försöker kringgå skatter?
            Tycker du inte att det är ett problem?
          </note>
          <note type="speaker">
            Anf. 20 PENILLA GUNTHER (KD) replik:
          </note>
          <note>
            Herr ålderspresident! När det gäller RUT-företag och vinster
            måste jag tyvärr säga att Birger Lahti har fullständigt fel.
          </note>
          <note>
            Kan du hitta någon siffra någonstans i detta land, Birger Lahti,
            där ett RUT-företag har hittat sådana möjligheter att tjäna pengar
            och få sådana vinster att man investerar i en bank utomlands?
            Det vore verkligen jätte ­ intressant att få ta del av den statistiken.
          </note>
          <note>
            RUT-företag är oftast väldigt små. Det handlar om att starta
            och driva företag även på landsbygden, vilket Birger Lahti och
            jag har debatterat tidigare, och om att ha företag i hela landet.
            Inte minst utlandsfödda har fått möjligheter att komma in i en
            bransch där mycket svartjobb förekommit tidigare. Svarta jobb
            har blivit vita. Det tycker jag är en viktig åtgärd.
          </note>
          <note>
            När det gäller läxhjälp, poolrengöring och sådant är det ytterst
            få, i alla fall som jag känner, som har pooler att rengöra. Men
            jag kan också ifrågasätta det, och man kan strama åt det. Men
            se då till att RUT-avdraget hjälper dem som behöver ha hjälp!
          </note>
          <note>
            Vad gäller läxhjälp tycker jag att alla barn ska kunna få det,
            men det har funnits möjlighet att köpa det i alla år. Det fanns
            även när jag var liten. Tyvärr fick inte jag del av det, men det
            kommer alltid att finnas tjänster som alla inte kan välja.
          </note>
          <note type="speaker">
            Anf. 21 BIRGER LAHTI (V) replik:
          </note>
          <note>
            Herr ålderspresident! Jag tror att vi blandade ihop det när du
            pratade om din mamma, Penilla Gunther. Jag menade valfriheten
            att det ska finnas flera företag som sköter hemtjänst, och du
            pratade om RUT-tjänsterna. Vi pratade kanske om två olika saker,
            men jag menar att din mamma ska kunna ha möjlighet att välja hemtjänst
            från ett företag i stället för från kommunen.
          </note>
          <note>
            Jag är inte emot sådana företag. Det jag sa var att vi är emot
            de största bovarna, som tar ut vinster. Vi ska träffa rätt med
            pengarna. Penilla Gun ­ ther tog upp RUT-företagen, men det var
            kanske för att jag blandade ihop två saker.
          </note>
          <note>
            När det gäller läxhjälp har jag ingenting emot att det finns
            företag som erbjuder det – absolut inte. Men om vi sätter det
            i paritet med att subven ­ tionera dem med skattemedel när vi
            sedan får barn som far illa i skolan därför att det inte finns
            tillräckligt med resurser tycker jag att pengarna träffar fel.
            Tycker inte du det, Penilla Gunther?
          </note>
          <note>
            En sak till, när det gäller till exempel ROT-avdrag: Tycker du
            att vi träffar rätt med pengarna när en person som äger en villa
            kan få ett par tusen spänn i subventioner för att byta kök vart
            femte år? Det kan man få för statligt subventionerade pengar samtidigt
            som vi har massor av hyresrätter i det här landet som man inte
            har råd att renovera. Tycker du att pengarna träffar rätt där,
            Penilla Gunther?
          </note>
          <note type="speaker">
            Anf. 22 PENILLA GUNTHER (KD) replik:
          </note>
          <note>
            Herr ålderspresident! Jag kan ställa frågan tillbaka till Birger
            Lahti. När det handlar om att upphandla tjänster med offentliga
            medel är det aldrig någon som frågar om ett byggföretag, ett anläggningsföretag
            eller något annat som upphandlas av det offentliga har rätt satta
            priser, används rätt och så vidare.
          </note>
          <note>
            Men när det handlar om RUT-företag och vårdföretag är det en
            helt annan typ av resonemang. Jag förstår fortfarande inte det.
            Under alla de år vi har diskuterat vinster i välfärden, RUT-företag
            som satsar på hemtjänst och så vidare, inte minst inom LOV, har
            jag verkligen inte förstått Vänsterpartiets motstånd.
          </note>
          <note>
            När det handlar om ROT-avdraget kan man naturligtvis ställa frågan:
            Hur länge ska det finnas? Är det också värt att pröva, om man
            nu håller på att se över RUT-avdraget? Jag har inget bra svar
            på det. Men jag kan ställa dem jämsides och titta på om den enes
            jobb – att sätta in fönster – är mer värt än den andres – att
            putsa dem. Den diskussionen kan absolut behövas.
          </note>
          <note>
            Vi ska se till att de offentliga medlen går till dem som verkligen
            behöver dem. Där tror jag att vi är ense.
          </note>
          <note type="speaker">
            Anf. 23 ANNA-CAREN SÄTHERBERG (S):
          </note>
          <note>
            Herr ålderspresident! Göran Hägglund kan få vara min talman också.
          </note>
          <note>
            Det finns mycket som vi politiker är överens om i näringsutskottets
            betänkande när det gäller vad vi vill göra för ett förbättrat
            näringsliv. Det tycker jag är en styrka. Jag kan dock konstatera
            att vi har lite olika ambi ­ tionsnivåer när det gäller resurser
            till vårt utskottsområde. Jag hör i debat ­ ten hur nöjd Alliansen
            är över dagens tillstånd i Sverige.
          </note>
          <note>
            Herr ålderspresident! Vi har satt upp målet att ha EU:s lägsta
            arbetslöshet år 2020. Jag har inte hört Alliansen tala om arbetslösheten
            i dag. Det mål vi har satt upp kan och ska hela Sverige bidra
            till. Det är viktigt på riktigt.
          </note>
          <note>
            Den stora arbetslösheten och inte minst ungdomsarbetslösheten
            är fylld av människor som inte vill något annat än att kunna gå
            till ett arbete. Vi känner alla någon, eller åtminstone gör jag
            det.
          </note>
          <note>
            Herr ålderspresident! Allt hänger ihop. Näringspolitiken är beroende
            av i stort sett alla andra politikområden. Utan utbildningsinsatser
            finns inte kompetenta medarbetare att anställa. Utan infrastruktur
            kan inte varor och tjänster transporteras. Utan fungerande bredband
            kan inte näringen och civilsamhället fungera. Utan många fler
            bostäder kan inte de befintliga jobben tas eller nya företag starta.
            Utan en fungerande välfärd med tillgängliga förskolor, äldreboenden,
            skolor och sjukvård går det inte heller att starta företag eller
            hitta personal. Utan en regionalpolitik tar vi inte till vara
            hela Sveriges möjligheter att utvecklas.
          </note>
          <note>
            Tillsammans har vi byggt upp välfärdsmodeller där kvinnor och
            män arbetar och där samhället hjälps åt när vi blir sjuka eller
            arbetslösa. Det tänker jag mycket på nu, när stora varsel har
            lagts på fler orter i Sverige. Jag tänker på alla som oroar sig
            för sin försörjning. Hur ska det bli för familjen? Hur det ska
            gå för arbetskamraterna? Och jag tänker på alla som söker arbete.
          </note>
          <note>
            Herr ålderspresident! Målet för näringspolitiken är att stärka
            den svenska konkurrenskraften och skapa förutsättningar för fler
            jobb i fler och växande företag. Sverige har vuxit sig starkt
            och skapat tillväxt genom att produktionen, kunskapsförädlingen,
            forskningen och innovationerna har upprätthållit en betydande
            internationell konkurrenskraft.
          </note>
          <note>
            Det vill vi förstärka, och vi gläds, till skillnad från andra,
            åt att statsminister Löfven leder ett mycket kompetent innovationsråd
            som på sitt första möte diskuterade riskkapital. Att det statliga,
            marknadskompletterande riskkapitalet inte arbetar fullt ut är
            en sak som jag tror att vi alla är överens om.
          </note>
          <note>
            Den översyn som regeringen nu gör av den statliga kapitalförsörjningen
            behövs. Det finns pengar. Men det behöver bli mer pang för pengarna,
            som man brukar säga här i kammaren. Detta behöver komma in i ett
            tidigt skede, och i vissa branscher behöver det vara än mer uthålligt.
          </note>
          <note>
            Herr ålderspresident! Sverige behöver vara offensivt när vi vill
            att fler företag ska börja exportera och stärka svenska företags
            närvaro på tillväxtmarknaderna. Därför jobbar regeringen nu fram
            en exportstrategi.
          </note>
          <note>
            Om man tittar på andelen småföretag som anser att tillgången
            till lån och krediter är ett stort hinder för tillväxt ser man
            hur det har ökat. Det har blivit svårare att få lån sedan finanskrisen.
            Om företag avstår från viktiga investeringar i dag blir priset
            för Sverige uteblivna jobb och lägre ekonomisk tillväxt.
          </note>
          <note>
            Som ett led i detta lanserade Almi i januari ett nytt lån med
            1,2 miljarder i budget. Det lånet har lägre ränta, längre löptid
            och möjlighet till amorteringsfrihet de första åren. Hittills
            har 39 lån beviljats om ca 58 miljoner, och Almi ser en fortsatt
            stor efterfrågan på det här tillväxtlånet.
          </note>
          <note>
            I vår budget fanns en förstärkning av Almis anslag, som med Sverigedemokraternas
            stöd till Alliansen blev 62 miljoner lägre. Almi är en viktig
            p art. Man arbetar i hela Sverige med små och medelstora företag,
            och det ger regional utveckling.
          </note>
          <note>
            Regelförenklingar är en viktig fråga som engagerar många. Naturligtvis
            finns det olika utgångspunkter beroende på vilket företag det
            är och i vilken bransch man verkar. Att starta, driva och äga
            företag i Sverige måste vara enkelt, för det skapar förutsättningar
            för fler jobb och ökad välfärd. Man kan, som Riksrevisionen har
            gjort, konstatera att vi ännu inte har nått alla mål och att det
            krävs fortsatt fokus på området. Men det finns ljusglimtar. Exempelvis
            var under perioden 26–30 januari leveranstiden från Bolagsverket
            en enda arbetsdag för att registrera ett nybildat aktiebolag.
          </note>
          <note>
            Herr ålderspresident! I helgen var jag hemma i Åre, och där var
            det alpina världscuptävlingar. Vi vet vilken bra marknadsföring
            det är när det blir stora evenemang i Sverige. Det blir marknadsföring
            av orten, regionen och nationen. Vi har en nationell strategi
            för internationella evenemang som besöksnäringen tillsammans med
            Riksidrottsförbundet har tagit fram. Där måste nu staten ta sin
            roll och titta på vad vi ska medverka i.
          </note>
          <note>
            Den utveckling som Åre har haft beror på samarbete mellan företagen,
            det offentliga, frivilligorganisationer som idrottsrörelsen, forskningen
            och inte minst eldsjälar. Jag vet av erfarenhet att samverkan
            och samarbete ger resultat.
          </note>
          <note>
            Besöksnäringen är en viktig bransch. Den sträcker sig från Abisko
            till Österlen och är en sysselsättningsintensiv bransch. Jobben
            kan inte heller flyttas: Fjällen står där de står, Stockho lms
            skärgård har vi här utanför och Gotland och Visby är en reseanledning.
          </note>
          <note>
            Vi har i hela vårt land fantastiska möjligheter till upplevelser
            av olika slag. Vi måste bara i konkurrens med faktiskt hela världen
            nå ut med det som gör Sverige fantastiskt. Därför satsar staten
            och äger tillsammans med näringen Visit Sweden, för att marknadsföra
            Sverige. I landsbygdsprogrammet aviserar regeringen också en satsning
            på marknadsföring av landsbygdsturism.
          </note>
          <note>
            Herr ålderspresident! Vi vill se en utveckling av de kreativa
            och kulturella näringarna, precis som vi vill se en utveckling
            av den svenska skogsnäringen. Skogsnäringen är en viktig basnäring
            som skapar sysselsättning i hela landet och spelar en mycket stor
            och viktig roll när det gäller utvecklingen mot ett hållbart samhälle.
            Där kommer fortsättningen med det nationella skogsprogrammet att
            vara otroligt viktigt, liksom det regeringen aviserar om klimatinnovationer.
          </note>
          <note>
            Jag måste även nämna industrin. Naturligtvis står vi upp för
            att industrin har en framtid i Sverige. Man kan raljera och tala
            om plakatpolitik. Men jag tycker att det ger en tydlig signal.
            Antingen säger man att man ser att en nyindustrialisering ska
            kunna ske eller också säger man att industrin är basically gone.
            Det finns olika synsätt. Vi tror på det ena.
          </note>
          <note>
            Herr ålderspresident! Vilka företag jag än möter talar de om
            sitt behov av kompetent personal, om att företaget trots den stora
            arbetslösheten inte har kunnat hitta en person med den utbildning
            som krävs. De talar om att det måste finnas bredband, kollektivtrafik
            och förskola. Utbildning, forskning, infrastruktur och välfärd
            – allt måste fungera för att näringspolitiken ska fungera. Allt
            hänger ihop.
          </note>
          <note>
            Nästan 400 000 svenskar var arbetslösa i januari. Det är över
            8 procent. Därför är det viktigt på riktigt att nå regeringens
            mål om att Sverige ska ha EU:s lägsta arbetslöshet år 2020.
          </note>
          <note>
            Med det yrkar jag bifall till näringsutskottets förslag och avslag
            på samtliga reservationer.
          </note>
          <note>
            (Applåder)
          </note>
          <note type="speaker">
            Anf. 24 LARS HJÄLMERED (M) replik:
          </note>
          <note>
            Herr ålderspresident! Sverige möter en serie stora utmaningar,
            med en tilltagande konkurrens som en effekt av globaliseringen,
            behov av fler företag som växer till, behov av fler jobb som kommer
            fler människor till del. Listan kan fortsätta.
          </note>
          <note>
            Då har vi en regering som väljer linjen att prata. Jag har inga
            direkta invändningar mot att man har ett innovationsråd, att man
            mellan regering och industri eller andra näringar samtalar. Min
            huvudsakliga kritik är att ord och handling inte går ihop.
          </note>
          <note>
            Man pratar om innovation och entreprenörskap, och man pratar
            om innovationsråd och industrikansler. Men tittar vi på konkret
            handling ser vi att det ofta går i direkt motsatt riktning – som
            med lastbilsskatten, som att man inte lägger fram förslaget om
            längre och tyngre lastbilar, som att man trycker bort privat företagande
            inom välfärdsområdet, som att det skapas en osäkerhet i handelspolitiken
            efter detta med Saudiarabien och vad som ska hända med det amerikanska
            avtalet, som med det övergivna överskottsmålet, som med nedläggningen
            av Bromma flygplats.
          </note>
          <note>
            Det är ett konsekvent ifrågasättande av det som egentligen är
            viktigt och som vi alla kan enas kring, nämligen att ha mer av
            företagsamhet här i landet.
          </note>
          <note>
            Därför vill jag, herr ålderspresident, fråga Anna-Caren Sätherberg
            : H ur kan ni med allt det ni gör – med lastbilsskatt, övergivet
            överskottsmål, nedläggning av Bromma etcetera – få fler jobb och
            fler företag i Sverige med den typ en av initiativ från regeringen?
            Och hur gör de initiativen att vi stärker konkurrenskraften för
            svenska företag?
          </note>
          <note type="speaker">
            Anf. 25 ANNA-CAREN SÄTHERBERG (S) replik:
          </note>
          <note>
            Herr ålderspresident! Jag tackar Lars Hjälmered för frågan. Den
            handlade om vägslitageavgiften och överskottsmålet, om jag förstod
            den rätt.
          </note>
          <note>
            När det gäller vägslitageavgiften tror jag att vi ibland måste
            lyfta blicken och på allvar diskutera transportslagen. Jag tror
            att vi kan vara eniga om att det vore bättre om transporterna
            gick på räls. Jag tror att vi även kan vara överens om att den
            kapaciteten inte finns i hela Sverige. Därför har bland annat
            Norrbotniabanan skrivits in i regeringens budget. Men jag kan
            inte se att den över huvud taget finns med i Alliansens budget.
            Man har varit mycket rädd för den satsningen , som skulle vara
            så otroligt viktig för norra Sverige.
          </note>
          <note>
            Överskottsmålet når vi inte. Det vet jag att Lars Hjälmered är
            lika medveten om som jag. Men jag tror att det bara är Moderaterna
            som säger att de inte vill utreda om vi ska ha ett balansmål i
            stället. Skulle vi inte ha det är det 40 miljarder som Lars Hjälmered
            nu ska presentera var någonstans de ska skäras ned om vi ska nå
            överskottsmålet. Jag tror inte att man får Sverige att växa sig
            starkare genom att i detta läge skära ned statens budget med 40
            miljarder.
          </note>
          <note type="speaker">
            Anf. 26 LARS HJÄLMERED (M) replik:
          </note>
          <note>
            Herr ålderspresident! Det enkla i politiken är att måla upp en
            vision och säga att någonting ska dubbleras, ökas eller kanske
            minskas. Den svåra utmaningen är att koppla ihop ord och handling.
          </note>
          <note>
            Min kritik mot denna passiva regering är att man landar i det
            enkla. Man talar om visionerna – Europas lägsta arbetslöshet,
            kanslern och Innovationsrådet. Men tittar vi på vad regeringen
            gör konkret går det ofta i direkt motsatt riktning. Man talar
            om företagsamheten, men de konkreta förslagen slår mot just konkurrenskraften
            och jobbmöjligheterna.
          </note>
          <note>
            Det som jag lyfte fram var en serie exempel. Jag tycker gott
            att man kan diskutera överskottsmålets utformning. Men min poäng
            är att om man före ett val lovar att hålla fast vid detta, just
            givet att en sund ekonomi är så viktig för både hushåll och företag,
            och regeringen knappt sex månader senare säger att man överger
            det överskottsmål som har tjänat Sverige väl, då sänder det en
            osäkerhetssignal. Om vi har en regering som säger att vi ska införa
            en skatt på avstånd och som säger att man inte kan lägga fram
            förslag om längre och tyngre fordon, vilket skulle stärka konkurrenskraften
            för många företag utanför de större städerna, är det problematiskt.
          </note>
          <note>
            Trycker man undan privat företagande i välfärdsverksamheter genom
            pågående utredningar och skapar en osäk erhet slår det mot företagsamheten.
          </note>
          <note>
            Försätter man Sverige i en diploma tisk kris med hela Mellanöstern
            och har en osäkerhet när det gäller den samlade inställningen
            mellan S, MP och V om den viktiga handels politiken mellan Europa
            och USA skapar det en osäkerhet för många företag.
          </note>
          <note>
            Det är därför som jag tycker att det är så viktigt att ord och
            handling går ihop, det vill säga att om vi säger att företagsamhet
            är viktig måste det paras med konkreta reformer som stärker företagsamheten.
            Jag tycker inte, herr ålderspresident, att det som regeringen
            hittills har gjort är särskilt imponerande utan tvärtom har slagit
            mycket mot företagsamhet och jobb.
          </note>
          <note type="speaker">
            Anf. 27 ANNA-CAREN SÄTHERBERG (S) replik:
          </note>
          <note>
            Herr ålderspresident! Jag försökte i mitt anförande beskriva
            helheten och hoppas att Lars Hjälmered lyssnade. Det handlar om
            yrkeshögskoleplatser och om fler universitetsplatser. Det handlar
            om att få ungar att klara sig igenom gymnasiet. Det handlar på
            utbildningsområdet om mindre klasser i skolan. Det handlar om
            mindre grupper i förskolorna. Det handlar alltså om väldigt mycket
            för att företags- och näringspolitiken ska lyckas.
          </note>
          <note>
            Det som vi ser just nu är att vi har 400 000 arbetslösa. Vilka
            reformer alliansregeringen än genomförde och vilka förslag den
            än lade fram har vi ändå 400 000 arbetslösa, varav ca 15 procent
            är ungdomar.
          </note>
          <note>
            Jag förstår inte vad du menar, Lars Hjälmered, när du säger att
            det inte kommer några förslag. Det kom en hel budget, som i och
            för sig blev nedröstad. Men i den borde du ha sett förslagen om
            hur man stärker Sverige framöver.
          </note>
          <note type="speaker">
            Anf. 28 HELENA LINDAHL (C) replik:
          </note>
          <note>
            Herr ålderspresident! Socialdemokraterna lyfter, precis som Anna-Caren
            Sätherberg sa i sitt anförande, fram näringslivets och företagandets
            betydelse för Sverige. Men samtidigt föreslår ni merkostnader
            på 25 miljarder för det svenska näringslivet. Det handlar om en
            skatt på avstånd, en kilometerskatt för lastbilar på 4 miljarder
            per år. Ni vill öka kostnaderna för att anställa unga med 19 miljarder.
            Ni vill införa en särskild löneskatt för personer som har fyllt
            65 år, vilket innebär att verksamheter där många har valt att
            jobba just efter 65 år drabbas hårt. Ni vill halvera RUT-avdraget,
            vilket drabbar många mindre företag som har skapats på grund av
            RUT-avdraget och inte minst av kvinnor. Ni vill sätta käppar i
            hjulen för välfärdsföretagarna, där majoriteten är små företag
            som också ofta drivs av kvinnor. Ni flaggar även för nedläggning
            av Bromma flygplats, vilket naturligtvis skulle lamslå stora delar
            av inrikesflyget.
          </note>
          <note>
            Min fråga är: Hur bidrar alla dessa kostnadsökningar till att
            utveckla näringslivet och företagandet i Sverige?
          </note>
          <note type="speaker">
            Anf. 29 ANNA-CAREN SÄTHERBERG (S) replik:
          </note>
          <note>
            Herr ålderspresident! Helena Lindahl tar upp till exempel ungdomsarbetsgivaravgiften.
            Om du lyssnade på mitt anförande , Helena Lindahl, hörde du att
            en knäckfråga att lösa är att få 400 000 personer i arbete, de
            som nu är arbetslösa. Det är så vi håller ihop Sverige. Människor
            mår bra när de har en tillhörighet och när de har ett arbete att
            gå till. Ungdomsarbetsgivaravgiften har inte skapat dessa arbetstillfällen.
          </note>
          <note>
            Jag vet att alla säger att ett borttagande av ungdomsarbetsgivaravgiften
            kommer att slå hårt mot besöksnäringen. Jag har jobbat i den branschen
            i hela mitt liv, och det är min bransch. Jag har jobbat i många
            delar av Sverige och utomlands. Men jag har aldrig haft någon
            sänkt arbetsgivaravgift för mig. Däremot har jag varit otroligt
            efterfrågad på grund av min kompetens. Jag jobbade även fortsättningsvis
            när jag konkurrerade med ungdomar som hade sänkt arbetsgivaravgift.
            Men man anställde ändå mig på grund av min kompetens.
          </note>
          <note>
            Ungdomsarbetsgivaravgiften har alltså inte skapat dessa arbetstillfällen.
            Det skulle ha blivit dyra jobb. Vi skulle ha kunnat skapa fyra
            jobb till kostnaden för ett sådant jobb.
          </note>
          <note>
            Min fråga till Helena Lindahl är: Hur ser du på att ungdomsarbetslös
            ­ heten är skyhög – 15 procent? Hur ser du på att våra ungdomars
            gymnasie ­ resultat sjunker? Till och med EU-kommissionen skickar
            stöd på grund av alliansregeringens misslyckande med ungdomsarbetslösheten.
            Jag tror att du bor i en region som har fått stöd, och jag vet
            att Jämtland har fått stöd. Tyvärr började dessa pengar inte jobba
            när man fick stödet, utan det skedde när det blev ett regeringsskifte.
          </note>
          <note>
            Är det inte dags att lämna det som inte fungerar och ta fram
            nya vägar, speciellt för de 15 procent av ungdomarna som inte
            har kommit in på arbetsmarknaden?
          </note>
          <note type="speaker">
            Anf. 30 HELENA LINDAHL (C) replik:
          </note>
          <note>
            Herr ålderspresident! Löser man problemen för ungdomar, Anna-Caren
            Sätherberg, genom att göra det dyrare att anställa just ungdomar?
            Jag tror inte det.
          </note>
          <note>
            Anna-Caren Sätherberg talar om att vi måste ta fram nya vägar.
            Innebär dessa nya vägar en ökning av kostnaderna för företagen
            i Sverige med 25 miljarder? Utvecklar det verkligen näringslivet?
            Jag tyckte inte att Anna-Caren Sätherberg svarade på min fråga.
            Hon valde att välja ut en del av detta. Detta var exemplifieringar
            som fanns bland de 25 miljarder i skatte ­ ökningar som ni aviserar
            för svenska företag.
          </note>
          <note>
            Jag försöker en gång till. Hur bidrar 25 miljarder i skattekostnadsökningar
            för företagen till att utveckla näringslivet i Sverige, och vad
            är det för nya vägar för företagarna?
          </note>
          <note type="speaker">
            Anf. 31 ANNA-CAREN SÄTHERBERG (S) replik:
          </note>
          <note>
            Herr ålderspresident! Du tog upp den avståndsbaserade vägslitageavgiften
            som exempel, Helena Lindahl. Som du mycket väl är medveten om
            är den under utredning. Utredningen är ännu inte klar, så vi vet
            ju inte hur vägslitageavgiften ska se ut.
          </note>
          <note>
            Hur man ska lyckas få folk i arbete handlar ju om rätt kompetens.
            Företagen sökte 80 000 personer att anställa, men det gick inte
            att hitta rätt kompetens. Helena Lindahl, tycker inte du som jag
            att det borde ha satsats pengar på att höja kompetensen hos unga
            och äldre så att de kan ta de jobb som finns på arbetsmarknaden?
          </note>
          <note>
            När du är ute och besöker företag, får inte du samma budskap
            som jag hela tiden får, nämligen att det behövs kompetens? Det
            är det som vi ska erbjuda, det är det som vi ska utbilda både
            ungdomar och äldre till. Det är det budskap som jag får. Vi har
            olika synsätt. Jag anser att man ska lyfta hela vägen så att företagen
            hittar dem som de vill anställa. Ni har ju gjort precis tvärtom
            genom att till exempel skära ned på antalet yrkeshögskoleplatser
            och på universitetsplatser. Ni minskade anslaget till gymnasieskolan.
            Det är inte rätt väg att gå, Helena Lindahl.
          </note>
          <note type="speaker">
            Anf. 32 JOSEF FRANSSON (SD) replik:
          </note>
          <note>
            Herr ålderspresident! Jag fokuserade ganska mycket på industrins
            förutsättningar i mitt anförande. En av basförutsättningarna för
            inte minst den tunga industrin är en god försörjning av energi.
            Att Sverige genom årtiondena har haft ett välfungerande energisystem
            med relativt låga priser har tjänat Sverige mycket väl.
          </note>
          <note>
            Men energipolitiken har kommit att bli något slags ideologisk
            lekstuga för ett antal ytterlighetspartier här i riksdagen. Det
            verkar som att vissa partier vill slå sönder vårt fungerande energisystem
            och ersätta baskraften med dyrare och väderberoende energislag.
            Deras problem framstår ofta som att man inte kan förstöra tillräckligt
            mycket snabbt nog. Därför är det väldigt välkommet att regeringen
            har sjösatt Energikommissionen.
          </note>
          <note>
            Det som är högst anmärkningsvärt är att regeringen vid sidan
            av detta har tecknat nya avtal med Norge om att höja ambitionen
            för förnybar energi via högre elcertifikat – detta i ett läge
            när vi har väldigt stora energiöverskott och goda energibalanser.
            Vi exporterar faktiskt lika mycket, om inte mer, energi än vad
            som produceras från det förnybara.
          </note>
          <note>
            Så min fråga är: Hur kan det ligga i svenskarnas och svensk industris
            intresse att subventionera ännu mer el som i praktiken sedan bara
            ska gå på export? Vad har svenska folket för intresse i att betala
            in ännu mer pengar för att producera ännu mer energi som sedan
            bara ska exporteras från Sverige?
          </note>
          <note type="speaker">
            Anf. 33 ANNA-CAREN SÄTHERBERG (S) replik:
          </note>
          <note>
            Herr ålderspresident! Jag lyssnade på den energipolitiska debatten
            för ett tag sedan. Många i den här kammaren delar nog uppfattningen
            att förnybart är vägen att gå framåt, att vi behöver satsa mer
            på dessa energislag.
          </note>
          <note>
            När det gäller Norge handlar det om långsiktighet.
          </note>
          <note>
            I Energikommissionen ska alla partier tillsammans se på hur den
            framtida energiförsörjningen ska se ut, och den måste få ha sin
            gång, Josef Fransson.
          </note>
          <note type="speaker">
            Anf. 34 JOSEF FRANSSON (SD) replik:
          </note>
          <note>
            Herr ålderspresident! Sätherbergs specialitet kanske inte är
            energipolitiken, så jag ber om ursäkt.
          </note>
          <note>
            Det är ganska anmärkningsvärt att man springer i väg och gör
            detta innan man ens har sjösatt Energikommissionen där man kan
            få upp diskussionen om vad vi vill långsiktigt. De installationer
            som vi gör i dag kommer förmodligen att behöva fasas ut ungefär
            samtidigt med dagens baskraft i form av kärnkraft från de äldsta
            kärnkraftverken. I samband med att dessa fasas ut behöver man
            fasa ut den vindkraft som vi hittills har byggt upp. Något slags
            plan bör vi ha innan vi förstör energisystemet ännu mer.
          </note>
          <note>
            Problemet är att när vi satsar ytterligare subventioner i systemet
            blir underhållet eftersatt i befintliga energiproduktionsanläggningar
            som är helt nödvändiga i vår baskraft och för våra energibalanser.
          </note>
          <note>
            Elpriserna är i dag så pass låga att man inte kan få lönsamhet
            i återinvesteringar eller underhåll. Det gäller alla produktionsanläggningar
            utom naturligtvis de energisystem som bär upp stora subventioner
            och skattelättnader.
          </note>
          <note>
            Faktum kvarstår: Svensk industri kan inte bara producera när
            det blåser. Svensk basindustri måste producera hela tiden, annars
            kan vi inte ha den kvar i Sverige.
          </note>
          <note type="speaker">
            Anf. 35 ANNA-CAREN SÄTHERBERG (S) replik:
          </note>
          <note>
            Herr ålderspresident! Det vore väl härligt om det kunde blåsa
            tillräckligt och solen kunde skina så att vi får igång solenergin
            och vattenkraften.
          </note>
          <note>
            Sedan kommer det säkert att komma mer förnybart under tiden som
            vi inte ens vet om än. Men min vision om framtiden är naturligtvis
            att vi enbart ska kunna ha förnybar energi. Det tycker jag vore
            fantastiskt.
          </note>
          <note>
            I övrigt, Josef Fransson, får jag tacka dig för den energipolitiska
            informationen som jag precis har fått.
          </note>
          <note type="speaker">
            Anf. 36 SAID ABDU (FP) replik:
          </note>
          <note>
            Herr ålderspresident! Sverige behöver fler jobb, och de skapas
            av företag som växer och anställer. Ett jobb betyder egen försörjning
            som inte bara skapar stolthet och trygghet utan även frihet och
            makt över vardagen. En politik för fler i arbete är en politik
            för frihet. Jobb skapas ju, som sagt, av företag som växer och
            anställer, och inte av människor som placeras i olika sysselsättningsåtgärder
            – åtgärder som i sig är viktiga, men de kan aldrig utgöra kärnan
            i en jobbpolitik.
          </note>
          <note>
            Alliansen är väldigt tydlig och anser att det behövs en ambitiös
            politik för företagen och för entreprenörskap för att nå vårt
            jobbmål, 5 miljoner i arbete 2020.
          </note>
          <note>
            Regeringen har ett arbetslöshetsmål, som du, Anna-Caren Sätherberg,
            nämnde i ditt anförande, om att vi ska ha EU:s lägsta arbetslöshet
            till 2020. Man säger dock ingenting om hur dessa jobb ska skapas,
            det vill säga hur sysselsättningsgraden ska höjas.
          </note>
          <note>
            Jag vill återkomma till frågan hur vi ska få fler människor i
            arbete. Man har aviserat skattehöjningar som är 40 gånger större
            än de satsningar som görs på företag. Hur kommer den politik som
            man tänker föra att påverka sysselsättningsgraden?
          </note>
          <note type="speaker">
            Anf. 37 ANNA-CAREN SÄTHERBERG (S) replik:
          </note>
          <note>
            Herr ålderspresident! I mitt anförande nämnde jag en exportstrategi,
            att fler företag måste våga att gå ut på andra marknader och att
            vi måste stötta de nya tillväxtmarknaderna. Den budget som vi
            har nu innehöll mindre pengar till bland annat Business Sweden
            , vars uppdrag är att föra ut sven ­ ska produkter på export.
            Jag vet inte om vi har fått svar på frågan vad vi skulle spara
            på: Var det på de små och medelstora företagens export eller var
            det kontoren på de nya tillväxtmarknaderna? Vi fick aldrig det
            svaret. Men det får väl ordna sig.
          </note>
          <note>
            Jag vet inte hur du själv ser på den exporttanken, Said Abdu,
            men Business Sweden skulle kanske inte ha mindre pengar i dagens
            läge.
          </note>
          <note>
            Vi satsar på export, på nyindustrialisering och på besöksnäringen.
            Det införs en mängd regelförenklingar. I betänkandet kan man läsa
            om regeringens politik, vilket jag hoppas att du har gjort.
          </note>
          <note>
            I övrigt vill jag fråga dig hur du ser på om den förra regeringen
            lyckades med näringspolitiken när det nu är 400 000 arbetslösa,
            varav 15 procent är ungdomar.
          </note>
          <note type="speaker">
            Anf. 38 SAID ABDU (FP) replik:
          </note>
          <note>
            Herr ålderspresident! Det är viktigt att komma ihåg att vi under
            de åtta år som Alliansen regerade genomgick en av de tuffaste
            finanskriserna i modern tid. Om man jämför sysselsättningsgraden
            2006 med den i dag ser man att det är 300 000 fler i arbete. Frågan
            är vad som skulle ha hänt om vi inte hade gjort de reformer vi
            gjorde 2006 och framåt.
          </note>
          <note>
            Det som gör mig bekymrad är att det i motionen, och enligt det
            som regeringen aviserat, medges att den politik man tänker föra
            kommer att ha negativ påverkan på sysselsättning och ekonomi.
            Det gör mig bekymrad, och jag vill därför fråga Anna-Caren Sätherberg
            ytterligare en gång hur man tänkt öka sysselsättningsgraden och
            få fler människor i arbete. Tänker man fortsätta med den aviserade
            politiken där man medger att den kommer att ha en negativ inverkan
            på sysselsättningsgraden , eller tänker man sig helt enkelt andra
            åtgärder?
          </note>
          <note type="speaker">
            Anf. 39 ANNA-CAREN SÄTHERBERG (S) replik:
          </note>
          <note>
            Herr ålderspresident! Tack för frågan, Said! Jag tror att du
            får slå upp den sidan där det står om negativ effekt. Den här
            debatten har jag från och till haft i kammaren, och jag har alltid
            samma svar, att det är en svag positiv effekt. Det är alltså ingen
            negativ effekt.
          </note>
          <note>
            Det handlar om skogsindustrin, det gröna guldet, om life science,
            om klimatinnovationer. Jag tror att Sverige har en mängd möjligheter,
            och då menar jag hela Sverige, men då måste det också synas i
            till exempel infrastruktursatsningar som Norrbotniabanan. Vi måste
            nå hela Sverige. Sverige är ett avlångt land, och varor och tjänster
            ska ut i landet.
          </note>
          <note>
            Vi är en kunskapsintensiv nation, men vi behöver komma upp ett
            snäpp. Vi exporterar 70 procent till Europa och behöver komma
            ut även på andra marknader så att vi inte är lika känsliga som
            i dag.
          </note>
          <note>
            Det finns mycket vi ska göra, och jag upplever att det finns
            mycket där vi faktiskt är ganska eniga om vad vi vill göra.
          </note>
          <note type="speaker">
            Anf. 40 ELISABET KNUTSSON (MP):
          </note>
          <note>
            Herr ålderspresident! Vi har hela förmiddagen i dag debatterat
            näringspolitik med utgångspunkt från de motioner som kommit till
            näringsutskottet för behandling. En aktiv näringspolitik som omfattar
            hela landet är en nödvändighet för att komma ur den höga arbetslöshet
            som grasserar i vårt land. Vi ser hur människor i bland annat
            Katrineholm, Karlskrona, Kumla och Borås drabbas av Ericssons
            varsel och människor i Lund av det varsel som Sony Mobile har
            lagt. Utöver detta visar statistiken att det finns en redan existerande
            arbetslöshet.
          </note>
          <note>
            Vi vill utveckla näringslivsklimatet och ge nya företag möjlighet
            att komma igång med hjälp av bättre tillgång till riskkapital,
            i synnerhet i företagens initiala skede. För att göra det statliga
            riskkapitalet mer tillgängligt bör det därför vara effektivt,
            lättförståeligt och marknadskompletterande. Vi får heller inte
            glömma dem som redan är etablerade. De måste ges möjlighet att
            växa för att på så sätt öka tillgången till arbetstillfällen och
            därmed ge fler chansen till nytt jobb.
          </note>
          <note>
            En annan viktig faktor för företagens möjlighet att etablera
            sig och utvecklas är tillgången på personer med rätt utbildning.
            Det räcker inte med att det finns människor som är tillgängliga
            att söka jobb. Vi måste också se till att det finns möjligheter
            för människor som står mellan två jobb att vidareutbilda sig och
            skaffa sig en helt ny utbildning för att vara anställbara. Utbildning
            är därför en av nycklarna till att öka sysselsättningen. En del
            av alla dem som hamnar i arbetslöshet har kanske en längtan att
            starta eget. Då måste det finnas möjlighet för dem att ta det
            steget och få råd och stöd en bit in i uppbyggnadsskedet. Det
            tar flera år innan ett företag bär sig.
          </note>
          <note>
            Det är oerhört viktigt att de regler som företagen omfattas av
            är enkla och ändamålsenliga så att den administration som krävs
            för att följa regelverken hålls till ett minimum, detta för att
            fler ska vilja och våga starta eget och för att göra det enklare
            att driva företag. Syftet med regelförenklingsarbetet är att bidra
            till sysselsättningen och tillväxten. För att det ska kunna ske
            bör regelförenklingsarbetet utgå från de mindre företagens behov.
            Att förenkla för företagen är viktigt också ur ett samhällsekonomiskt
            perspektiv.
          </note>
          <note>
            Herr ålderspresident! Turismen är den del av näringslivet som
            har en stor del av sin verksamhet i de regioner som ligger utanför
            storstadsre ­ gionerna, och turismen har därför en viktig roll
            som motor i lokalsam ­ hällena. Jag vill se en ökad satsning på
            inhemsk turism – naturturism, fisketurism och ekoturism. Landets
            företag inom naturturism omsätter 3,6 miljarder kronor. Det visar
            den nationella kartläggningen av de företag som helt eller delvis
            lever på turism med inriktning på naturupplevelser. Vart tredje
            företag bedömer att det är i en tillväxtfas. Guidade aktiviteter
            i naturen och boende anses vara de viktigaste affärsverksamheterna,
            medan fiske, kajak- och kanotpaddling och kanske även forsränning
            är de viktig ­ aste friluftsaktiviteterna som erbjuds. Det säger
            Peter Fredman, professor vid turismforskningsinstitutet Etour
            vid Mittuniversitetet. Han har genom ­ fört undersökningen tillsammans
            med doktoranden Lusine Margaryan.
          </note>
          <note>
            Naturen har mycket att erbjuda, och det är av stor vikt att vi
            tar hand om och vårdar den på ett ansvarsfullt sätt. En naturtillgång
            som vi har gott om är skogen. Skogen spelar en betydande roll
            för många näringar. Jag vill här lyfta fram en som jag tycker
            bör få större uppmärksamhet än andra. Jag tänker på husbyggen
            i trä, närmare bestämt hyreshus. All tillverkning av hyreshus
            i trä ger stora vinster för både människor och miljö. Många stora
            projekt inom byggsektorn är satta i verket i städer som Skellefteå,
            Borås och Växjö.
          </note>
          <note>
            Vi vill modernisera skogsindustrin. Svenska skogsråvaror kan
            förädlas till alltmer värdeskapande produkter, såsom råmaterial
            till biokemiföretag, fiber till textilindustrin och mer trä i
            byggnader. Naturligtvis vill vi att skogsråvaran även används
            som förnybart drivmedel i våra bilar och lastbilar. Samtidigt
            får vi inte glömma att skogsbruket måste bedrivas på ett långsiktigt
            hållbart sätt.
          </note>
          <note>
            Därmed yrkar jag bifall till utskottets förslag i betänkandet
            och avslag på alla motioner.
          </note>
          <note type="speaker">
            Anf. 41 LARS HJÄLMERED (M) replik:
          </note>
          <note>
            Fru talman! Genomgående för det som Elisabet Knutsson tar upp
            är transporterna. Hon talar om olika branscher och om olika delar
            av landet, och genomgående i det som sägs är behovet av transporter.
            Det gäller transport av gods och transport av människor som ska
            ta sig till och från arbetsplatsen.
          </note>
          <note>
            Min erfarenhet efter att ha talat med företag är att de tittar
            på olika transportmöjligheter. Normalt är det kanske en kombination
            av lastbil och tåg för att få godset till Göteborgs hamn där det
            läggs på en båt och körs ut i världen. Just transporterna är helt
            avgörande för ett handelsberoende land som Sverige. Om hälften
            av vår ekonomi är kopplad till import och export kan transporterna
            och infrastrukturen kanske ses som blodomloppet.
          </note>
          <note>
            Därför vill jag, fru talman, ställa en ganska konkret fråga till
            Elisabet Knutsson. De senaste åren har man gjort försök med längre
            och tyngre lastbilsekipage. Inom skogsindustrin, som Elisabet
            Knutsson tog upp, har man haft ett projekt kallat ETT, En Trave
            Till, där man på samma lastbils ­ ekipage har kunnat få med fler
            trästockar.
          </note>
          <note>
            Man har i den typen av undersökningar visat att man i dessa försök
            kunnat minska utsläppen av växthusgaser med ungefär 25 procent.
            Man har minskat bränsleförbrukningen för dem som kör transporterna,
            så att det blir billigare för företagen och därigenom för de kunder
            som beställer transporterna. En annan viktig sak är att man i
            försöken har kunnat konstatera att detta inte ökar slitaget på
            vägarna.
          </note>
          <note>
            Vi pratar om en reform som är framtagen och ligger färdig för
            genomförande i Regeringskansliet. Den skulle minska miljöbelastningen
            och samtidigt säkra konkurrenskraften och ekonomin för svenska
            företag. Jag vill fråga Elisabet Knutsson, fru talman: Varför
            vill inte Miljöpartiet genomföra en sådan klockren reform, som
            skulle gynna både miljö och ekonomi för svenskt näringsliv?
          </note>
          <note type="speaker">
            Anf. 42 ELISABET KNUTSSON (MP) replik:
          </note>
          <note>
            Fru talman! Jag tackar Lars Hjälmered för frågan.
          </note>
          <note>
            När man kommer som ny regering ligger det säkert väldigt mycket
            i byrålådorna som är klart och färdigt, som den gamla regeringen
            ser det. Men hur som helst måste varje regering som får en ny
            fråga att ta ställning till titta igenom den ordentligt och jämföra
            med andra typer av incitament, vilka till exempel kan syfta till
            att minska utsläppen av koldioxid.
          </note>
          <note>
            Som jag ser det har vi inte tagit ställning vare sig för eller
            emot den här typen av transporter. Det vi gör nu är att titta
            igenom den totala transportsektorn för att se hur vi ska gå till
            väga i fortsättningen. Man kan inte bara som en quick fix säga
            att man tar det och att det ser bra ut för att efteråt komma underfund
            med att det kanske inte var så bra och att man nog får ta ett
            steg tillbaka. Detta har vi sett tidigare, och vi vill inte hamna
            i den fällan.
          </note>
          <note type="speaker">
            Anf. 43 LARS HJÄLMERED (M) replik:
          </note>
          <note>
            Fru talman! Alldeles övergripande tror jag att vi är helt överens
            om hur viktigt det är med transporter, till exempel när vi ska
            åka till och från ett arbete eller när ett företag ska få gods
            till sin fabrik eller färdiga saker ut till sina kunder. Då är
            det kombinationen av olika transportslag som är nyckeln. Ibland
            är det tåg, ibland lastbil, ibland båt, ibland flyg. Man måste
            få kombinationen att funka. Det är klart att det finns många delar
            i detta.
          </note>
          <note>
            Men jag kan också konstatera att vi här har ett väldigt konkret
            och handfast förslag. Man har haft ett försök inom skogsindustrin.
            Branschen säger att man genom att införa detta skulle förbättra
            konkurrenskraften för den viktiga skogsindustrin stadigt, minska
            utsläppen av växthusgaser och förbättra ekonomin för företag som
            levererar olika typer av produkter ut på internationella marknader.
            Jag har svårt att se vilka hindren och svårigheterna skulle vara.
          </note>
          <note>
            Ett annat exempel är företaget Jula, som har sitt centrallager
            i Skara. De kör tåg till Skövde. Från Skövde till Skara kör man
            32 meter långa lastbilar. Det är ganska detaljerat. Men i praktiken
            handlar det om att på det sättet minska antalet lastbilstransporter
            i Skaraborg, förbättra ekonomin och minska utsläppen av växthusgaser.
          </note>
          <note>
            När riksdagen tidigare behandlat frågan har uppdelningen av synpunkt
            ­ erna grovt sett varit den att allianspartierna och Socialdemokraterna
            varit mer öppna för längre och tyngre lastbilsekipage, medan V
            och MP rent av ansett att man ska ha kortare lastbilar, någonting
            som skulle slå mot viktiga basnäringar utanför de större orterna
            i Sverige.
          </note>
          <note>
            Därför vill jag upprepa frågan. Vad har Miljöpartiet emot att
            göra en miljöbesparing genom den här typen av åtgärder och samtidigt
            stärka konkurrenskraften för viktiga svenska företag? Vad är egentligen
            problemet?
          </note>
          <note type="speaker">
            Anf. 44 ELISABET KNUTSSON (MP) replik:
          </note>
          <note>
            Fru talman! Det är inte alls säkert att det finns något problem
            i sig. Men man måste titta på helheten. Innan man har tittat på
            helheten kan man inte lämna några besked.
          </note>
          <note type="speaker">
            Anf. 45 HELENA LINDAHL (C) replik:
          </note>
          <note>
            Fru talman! Den svenska besöksnäringen sysselsätter mer än 50
            000 ungdomar i åldern 15–26 år. Det är en siffra som enligt branschorganisa
            ­ tionen Visita har ökat med ungefär 10 000 sedan arbetsgivaravgiften
            för ungdomar sänktes 2007. Förra året skapades 5 000 heltidsjobb
            inom be ­ söksnäringen. Många utrikesfödda och ungdomar får sina
            första jobb på restauranger, hotell, skidanläggningar, campingplatser
            och så vidare. Många av jobben är ganska enkla och fungerar därför
            också som entrébil ­ jetter in på arbetsmarknaden.
          </note>
          <note>
            De här företagen har ganska små marginaler. En stor del av deras
            kostnader står lönerna för. Det tror jag att Elisabet Knutsson
            vet; hon har drivit företag själv. Regeringens genomförande av
            höjda arbetsgivaravgifter för unga kommer att tvinga många företag
            att säga upp personal och dra ned på nyanställningar. Är det detta
            Miljöpartiet vill, Elisabet Knutsson?
          </note>
          <note type="speaker">
            Anf. 46 ELISABET KNUTSSON (MP) replik:
          </note>
          <note>
            Fru talman! Jag tackar Helena Lindahl för frågan.
          </note>
          <note>
            Det här är en rätt så känslomässig fråga. Man kan säga att det
            är synd om de företag som kommer att mista arbetsgivaravgiftssänkningen.
            Det tycker jag med. Visst är det så. Men när man sitter och ska
            handha statens pengar för att få ungdomar i arbete kan man tyvärr
            inte titta bara på de arbeten som skapas i dessa företag, när
            man ser att kostnaden per arbete är så hög för staten. Om det
            är arbetslösheten för ungdomar man vill sänka måste man göra andra
            intryck, så att säga.
          </note>
          <note>
            Företagen säger att de saknar människor med rätt utbildning.
            När vi var hos Teknikföretagen och hälsade på för ett par månader
            sedan sa de att det finns många ungdomar och andra personer som
            är arbetslösa men saknar rätt utbildning. De går till och med
            själva in på universitet och gymnasier och lägger pengar för att
            öka möjligheten att få rätt utbildning till ungdomarna. Det är
            där vi måste lägga huvuddelen av pengarna.
          </note>
          <note>
            Sedan måste vi göra andra saker för att underlätta för företagen
            att växa. Men det ska inte ske genom att pengar ämnade för bekämpning
            av ungdomsarbetslöshet används för att se till att företag kan
            överleva.
          </note>
          <note type="speaker">
            Anf. 47 HELENA LINDAHL (C) replik:
          </note>
          <note>
            Fru talman! Jag skulle nog vilja vända mig mot Elisabet Knutssons
            påstående att de sänkta arbetsgivaravgifterna enbart är till för
            att ge företag lägre kostnader. Den här åtgärden kom till på grund
            av den höga ungdomsarbetslösheten. Ungdomar står väldigt långt
            från arbetsmarknaden. Ska en arbetsgivare välja mellan någon som
            har erfarenhet och någon som inte har erfarenhet och det kostar
            lika mycket är det rätt naturligt att man väljer den som har erfarenhet.
          </note>
          <note>
            IFAU, Institutet för arbetsmarknadspolitisk utvärdering, ett
            institut som statsministern gärna och ofta hänvisar till, har
            sagt att de nästan tycker att effekten av sänkta ungdomsarbetsgivaravgifter
            skulle bli större om man sänkte dem ytterligare. Och det är precis
            det vi i Alliansen gör. Men regeringen vill ta bort sänkningen.
          </note>
          <note>
            I stället vill ni tillsammans med Socialdemokraterna tvinga in
            tusentals arbetslösa under 26 år i så kallade traineejobb inom
            vård, fritis och omsorg. Är det verkligen så att alla ungdomar
            vill jobba inom de här sektorerna? Har ni frågat de anställda
            om de har tid och möjlighet att ta emot de här ungdomarna på ett
            bra sätt?
          </note>
          <note>
            Dessutom tycker jag att detta är lite orättvist. Jag tror knappast
            att alla ungdomar som tvingas in i dessa tre olika sektorer är
            intresserade av att vara just där. Det är rätt orättvist mot både
            elever och brukare. För mig känns det här i ärlighetens namn mer
            som ännu ett socialistiskt experiment. Ungdomar har det nog svårt
            som de redan har det på arbetsmarknaden. Varför inte göra det
            enklare för fler branscher att öppna sina dörrar? Varför inte
            uppmuntra företagen att anställa unga genom att i stället sänka
            avgifterna ännu mer?
          </note>
          <note type="speaker">
            Anf. 48 ELISABET KNUTSSON (MP) replik:
          </note>
          <note>
            Fru talman! Nu får de tre olika genrer att välja på. Innan har
            vi talat om besöksnäringen som den stora, och då har de bara haft
            en. Det har varit restaurang- och besöksnäringen. Det ökar i varje
            fall med två, skola och vård. Jag kommer inte ihåg vad du sa mer,
            Helena Lindahl.
          </note>
          <note>
            Traineejobben är viktiga. Man har sett att den typen av insats
            för ungdomar har fungerat i andra länder, och det kan säkert också
            fungera i Sverige. Att sänka avgifterna ännu mer är att ta bort
            dem från utbildningen. Så ser jag det.
          </note>
          <note>
            Ungdomar behöver få en chans till en bra utbildning. En bra utbildning
            ger möjlighet att få ett annorlunda jobb, och de kan själva välja
            var de vill gå i resten av sitt liv.
          </note>
          <note type="speaker">
            Anf. 49 HANS ROTHENBERG (M):
          </note>
          <note>
            Fru talman! Jobb skapas som bekant av företag som startar, växer
            och därmed anställer. Det skapar också grunden för fler jobb i
            offentlig sektor. Det var därför som alliansregeringen gjorde
            det mer lönsamt att driva företag och minskade krångel för företagare
            och entreprenörer.
          </note>
          <note>
            Sverige byggs starkt genom fler i arbete. När vi är många som
            hjälps åt att skapa mer resurser till det som är gemensamt blir
            Sverige också ett bättre land. På så sätt skapar vi förutsättningar
            för ett mer jämlikt och jämställt samhälle, och det stärker också
            sammanhållningen i Sverige.
          </note>
          <note>
            Det är genom öppenhet och handel som vi bygger vårt välstånd.
            Samtidigt utmanas företag och jobb i Sverige ständigt av entreprenörer
            och innovationer från resten av världen.
          </note>
          <note>
            Sverige rankas högt i internationella jämförelser när det gäller
            företagsklimatet. Men vi kan fortfarande bli bättre. Därför måste
            vi använda oss av de resurser som vi har på ett bättre sätt. För
            att kunna konkurrera på den globala marknaden behöver vi också
            förbättra villkoren för företagsamhet och entreprenörskap.
          </note>
          <note>
            Fru talman! Det har hittills i dag inte talats om den blå tillväxten.
            Den blå tillväxten är vattnet, våra vattendrag, sjöar och hav.
            Det är helt enkelt en unik, fantastisk resurs för Sverige. För
            näringspolitiken gäller det att se vattnet som så mycket mer än
            bara färdvägar eller något vackert att se på eller att bada i.
          </note>
          <note>
            I den maritima sektorn finns en stor potential för växande företag
            och nya jobb. Sverige behöver en maritim strategi med fokus på
            nya affärsmöjligheter och därmed nya jobb i hela landet. I en
            sådan ingår alla näringar som har en koppling till haven och kustområdena
            liksom våra sjöar och vattendrag.
          </note>
          <note>
            En förutsättning för blå tillväxt är att de aktuella branscherna
            utvecklas på ett hållbart sätt så att havet som resurs inte äventyras.
            Sverige har en av de allra längsta kusterna i EU och många attraktiva
            kust- och skärgårdsområden med många goda möjligheter till ökad
            turism och ett aktivt friluftsliv.
          </note>
          <note>
            Sverige har en lång tradition och en gedigen kompetens inom sjösäkerhet
            och marinteknik. Våra havsforskningslaboratorier och forskningsfartyg
            bidrar till viktig forskning om våra maritima resurser. Sverige
            ligger långt fram inom miljö- och energiteknikområdet. Där är
            vi kända för vårt innovativa näringsliv med havsbaserad vindkraft
            och vågenergi.
          </note>
          <note>
            Fru talman! Dessa styrkor måste vi ta till vara. De måste också
            användas på bästa möjliga sätt. För det behövs en maritim strategi
            för Sverige som kan ge en bättre samordning mellan olika sektorer.
            Den kan också synliggöra och bygga vidare på styrkorna och i förlängningen
            också bidra till att skapa fler jobb, förbättra havsmiljön och
            öka tillväxten i hela landet.
          </note>
          <note>
            Alliansregeringen tog år 2013 ett samlat grepp för att stärka
            den sven ­ ska sjöfartsnäringens konkurrenskraft. Det var första
            gången som en regering tog fram en handlingsplan för det ändamålet.
            Man såg också sjöfarten inte bara som ett transportslag utan som
            en näring.
          </note>
          <note>
            Handlingsplanen innehöll en lång rad åtgärder och insatser som
            under året också genomfördes vartefter. Som en del av den handlingsplanen
            efterlystes samtidigt ett bredare perspektiv. Det handlar om att
            branscher som är starkt kopplade till sjöfartsnäringen men också
            andra näringar som besöksnäringen, hälsa och rekreation, marin
            livslivsmedelsproduktion och energisektor också ska få ljuset
            på sig. Det är viktigt att tydliggöra arbetet med svensk havspolitik
            och hur den ska kunna bidra till att skapa tillväxt, välfärd och
            också god havsmiljö.
          </note>
          <note>
            Fru talman! På samma sätt som handlingsplanen för stärkt konkurrenskraft
            för svensk sjöfart bör den maritima strategin ta sikte på konkreta
            och operativa åtgärder. Det bör handla om insatser som utvecklar
            och skapar bättre förutsättningar för företag inom de maritima
            näringarna men samtidigt säkerställer och bevarar våra havs- och
            kustområden.
          </note>
          <note>
            Hittills har regeringen inte nämnt någonting om ambitioner för
            den blå näringen och den blå tillväxten. Är tystnaden möjligen
            lugnet före stormen, eller är man upptagen med interna slitningar
            och konflikter med omvärlden?
          </note>
          <note>
            I de samtal som alliansregeringen förde med branschföreträdare
            identifierade man några handlingslinjer för en maritim strategi.
            Det var effektiv planering, funktionella regelverk, enkla tillståndsprocesser,
            god kunskap om havet men också rätt forskning och kompetens för
            näringarna.
          </note>
          <note>
            Fru talman! Från Alliansens sida vill vi se att villkoren för
            företagsamhet och entreprenörskap förbättras så att vi har de
            bästa förutsättningarna för att kunna konkurrera på den globala
            marknaden där inte minst den maritima marknaden är väldigt betydelsefull.
          </note>
          <note>
            Vi vill se att en maritim strategi med fokus på jobb och nya
            affärsmöjligheter tas fram.
          </note>
          <note>
            Vi vill se att det tas fram en plan med förutsättningar för det
            regionala samarbetet och att det utvecklas så att en hållbar,
            miljödriven näringsutveckling kopplad till havs- och kustområdena
            kan ske på ett innovativt sätt.
          </note>
          <note>
            Vi vill också se att arbetet med svensk politik och hur den ska
            kunna bidra till att skapa tillväxt, välfärd och god havsmiljö
            tydliggörs i en maritim strategi.
          </note>
          <note>
            Fru talman! Med hänvisning till detta yrkar jag bifall till reservationerna
            2, 5 och 8.
          </note>
          <note>
            (Applåder)
          </note>
          <note type="speaker">
            Anf. 50 ANNA WALLÉN (S):
          </note>
          <note>
            Fru talman! Viljan till arbete är Sveriges största tillgång.
            Arbete ger inkomst och utveckling för den enskilde samtidigt som
            det bygger samhället starkt och skapar grunden för vår gemensamma
            välfärd. Ökad samverkan mellan offentliga aktörer, näringsliv
            och universitet kan bidra till utvecklingen av nya varor, tjänster
            och produktionslösningar som bygger Sverige starkt och konkurrenskraftigt
            och skapar nya jobb. Det är viktigt för ett litet land i en globaliserad
            värld.
          </note>
          <note>
            Globaliseringen innebär att ekonomierna i världens länder blir
            alltmer sammanflätade. För ett litet exportberoende land som Sverige
            skapar det enorma möjligheter. Exporten är en grundbult i vår
            ekonomi och skapar tillväxt, sysselsättning och ökat välstånd.
            För att nå den lägsta arbetslösheten i EU till år 2020 spelar
            Sveriges export av varor och tjänster en nyckelroll.
          </note>
          <note>
            I dag uppgår Sveriges export till nästan hälften av bnp. Jag
            kommer från Västmanland, som är Sveriges mest exportintensiva
            län. Under 2014 exporterade Västmanland varor för över 41 miljarder
            kronor framför allt inom den högteknologiska tillverkningsindustrin
            och styrkeområdena automation, energi och järnväg.
          </note>
          <note>
            En stor andel av varorna som produceras i Västmanland går på
            export. Sett till allt som produceras i länet står varuexporten
            för mer än hälften. Även fördelat per invånare är varuexporten
            i Västmanland mycket stark. Förra året exporterade varje västmanlänning
            varor för 156 000 kronor. Det är mest de stora företagen i Västmanland
            som står för den stora delen av exporten.
          </note>
          <note>
            Med tanke på att handeln är så viktig för den svenska välfärden
            är det oroväckande att den har utvecklats så svagt de senaste
            åren.
          </note>
          <note>
            En stor utmaning är att få fler små och medelstora företag att
            exportera. Möjligheterna är stora, men det krävs insatser. Tack
            vare den tekniska utvecklingen och internationaliseringen kan
            även ett litet företag med rätt produkt sälja sin vara eller tjänst
            på den internationella marknaden.
          </note>
          <note>
            Eftersom många av de nya jobben kommer i små och medelstora företag
            är det oerhört viktigt att de också ökar sin export. Studier pekar
            på att små och medelstora företag som börjar exportera också ökar
            antalet anställda.
          </note>
          <note>
            Det finns en rad statliga aktörer som på olika sätt arbetar med
            att stärka företags internationalisering och exportförutsättningar.
            Men det är viktigt att dessa aktörer agerar mycket mer samordnat
            än de gör i dag. Flera undersökningar visar att många företag
            inte vet vart man ska vända sig för att påbörja en internationalisering.
          </note>
          <note>
            Vi i regeringen vill underlätta genom att utveckla en dörr in
            till olika typer av rådgivning, information och finansiellt stöd.
            Vi vill ha regionala exportcenter. Till de regionala exportcentren
            kan företagen vända sig för att ta del av ett samlat utbud av
            insatser och få rådgivning och information om det som rör företagens
            exportplaner och internationalisering.
          </note>
          <note>
            Jag var tvungen att kika här för att se om det är några repliker
            på gång så att jag vet om jag ska drämma till nu eller senare.
            Nej, jag skojar bara, men ett tips är att man skulle kunna se
            det här i talarstolen.
          </note>
          <note>
            Avslutningsvis, fru talman: Regeringen har nu påbörjat arbetet
            med en ny exportstrategi som utformas tillsammans med landets
            företagare och andra aktörer. Regeringen har bjudit in och kommer
            att bjuda in företrädare för näringslivets olika delar för att
            ta fram den exportstrategi som ska fungera som den vitamininjektion
            som den svenska exporten så väl behöver.
          </note>
          <note>
            (Applåder)
          </note>
          <note type="speaker">
            Anf. 51 LARS HJÄLMERED (M) replik:
          </note>
          <note>
            Fru talman! Anna Wallén sa tidigt i sitt anförande någonting
            i stil med att viljan att arbeta är en av våra största tillgångar.
            Och så är det verkligen.
          </note>
          <note>
            Vi kan också konstatera att en stor utmaning för vårt samhälle
            är demografin och den demografiska utvecklingen. Man brukar ibland
            säga att en person som föds i dag kanske kommer att leva tills
            han eller hon är 100 år. Det är egentligen alldeles fantastiskt!
            Men med detta kommer ett antal utmaningar när det gäller hur vi
            ska klara finansieringen av viktig välfärdsverksamhet – hur vi
            ska få fler människor i arbete och fler som är med och bidrar.
          </note>
          <note>
            En av de saker som vi har funderat på mycket från mitt parti
            och kollegerna i Alliansen är helt enkelt att få fler äldre att
            stanna kvar på arbetsmarknaden. Reinfeldt sa någon gång att man
            skulle jobba till s man är 75 år. Det betyder inte att alla ska
            göra det. Men det finns egentligen en viktig underton i uttalandet:
            Det är klokt om man kan ställa om yrkeslivet. Det är klokt om
            man kan jobba ett tag till, något år till eller ett par år till
            – kanske på deltid. Vi ser också brett, inte minst på grund av
            att Alliansen valde att sänka skatten på äldre medarbetare, att
            det både var mer lönsamt för företag att anställa äldre efter
            65 och mer lönsamt att stanna kvar som medarbetare och jobba ett
            tag till.
          </note>
          <note>
            Nu kan jag dock konstatera att Socialdemokraterna vill göra det
            mindre lönsamt för äldre människor att stanna kvar på arbetsmarknaden.
            Jag vill ställa en fråga till Anna Wallén. Om man nu anser att
            viljan att arbeta är en av våra största tillgångar – hur rimmar
            det med det förslag som så tydligt slår mot äldres möjligheter
            och just vilja att stanna kvar genom att kraftigt höja skatten
            på äldre medarbetare på arbetsmarknaden?
          </note>
          <note type="speaker">
            Anf. 52 ANNA WALLÉN (S) replik:
          </note>
          <note>
            Fru talman! Jag tackar Lars Hjälmered för frågan. Vi har haft
            en alliansregering de senaste åtta åren. I september sa väljarna
            att de hade fått nog. De ville se någonting nytt. Det tycker jag
            känns väldigt spännande och utmanande.
          </note>
          <note>
            Man måste dock se på minnesstenen över alliansregeringen. Vi
            har 400 000 människor som är arbetslösa i dag. Trots massiva skattesänkningar
            som skulle vara lösningen på detta problem och få fler i arbete
            har man inte lyckats bekämpa den höga arbetslösheten med skattesänkningar.
          </note>
          <note>
            Sedan har vi ungdomsarbetslösheten, som är en skam för Sverige.
            Sverige ligger nästan sämst till i EU. Det finns många alliansföreträdare
            som säger att LAS är ett problem när det gäller att komma in på
            arbetsmarknaden för unga. Vi har inte hört mycket från talarstolen
            om vad Alliansen har för förslag för att bekämpa arbetslösheten.
          </note>
          <note>
            Nu talar man om att vi vill göra det dyrare att anställa dem
            som är äldre. Men målet måste vara att få in också alla nya på
            arbetsmarknaden. När ni då hänvisar till LAS som det största problemet
            tycker jag att det är märkligt.
          </note>
          <note>
            Jag skulle vilja fråga Lars Hjälmered: Vad har Alliansen, eller
            Moderaterna – som kanske är mer av ett eget parti i dag – för
            förslag förutom massiva skattesänkningar för att komma till rätta
            med de personer som är arbetslösa i dag? Det handlar om de unga
            som inte har ett jobb att gå till – de unga som inte kan starta
            ett liv.
          </note>
          <note type="speaker">
            Anf. 53 LARS HJÄLMERED (M) replik:
          </note>
          <note>
            Fru talman! Vi ser att demografin är en av våra riktigt stora
            utmaningar framåt, med allt det positiva det innebär. En människa
            som går i pension i dag, låt oss säga vid 65 år, kan leva i ett
            par decennier framåt med en aktiv ålderdom. Man kan resa, umgås
            med barnbarn eller vad det nu kan vara för någonting. Det är en
            alldeles fantastiskt utveckling. Men långsiktigt innebär det en
            stor utmaning för samhället och välfärdens finansiering.
          </note>
          <note>
            Jag skulle säga att slutsatsen för mig, och jag tror också för
            kollegerna i Alliansen, är att se till hur vi kan göra reformer
            som får fler äldre att stanna kvar på arbetsmarknaden och arbeta
            längre. Jag tror att en del av svaret hamnar i pensionsuppgörelsen,
            där man får fundera på vilka regler det är som gäller i lagen
            om anställningsskydd, hur länge man har rätt att arbeta kvar och
            hur man med denna typ av system kan uppmuntra människor att stanna
            längre. Det handlar om att fundera mer på omställning. Vi hade
            från mitt parti nyligen förslag till exempel på att höja åldern
            till 60 år när det gäller rätten att ansöka om studiemedel via
            CSN. Det är ett svar bland flera för att kunna göra en omställning
            mitt i livet.
          </note>
          <note>
            Vi kommer också tillbaka till detta att det ska vara lönsamt
            att arbeta. I det fallet har vi infört en sänkning av löneskatten.
            Om ett företag anställer en ålderspensionär är det mycket mer
            lönsamt att ha kvar denna person. Likadant är det tydligt att
            man som medarbetare inte får ett utan till och med två jobbskatteavdrag
            när man fortsätter att jobba efter 65. Vi kan se i statistiken
            att det aldrig någonsin har jobbat så många äldre som det gör
            i dagsläget.
          </note>
          <note>
            Min slutsats är snarast att vi ska hålla fast vid den typ av
            reformer som främjar arbete och får fler äldre, duktiga personer
            att finnas kvar på arbetsplatsen. Inte sällan handlar det om att
            man kan fundera på att de kan hjälpa yngre medarbetare att komma
            in i arbetet. Om man har jobbat på ett bolag eller i en bransch
            kanske i decennier kan man fostra in nya kolleger i arbetet.
          </note>
          <note>
            Med viss förvåning kan jag se att Socialdemokraterna konsekvent
            vill göra det dyrare och svårare för äldre genom den typ av reform
            där man säger att det ska vara mindre lönsamt för äldre att stanna
            kvar på arbetsmarknaden. Jag undrar varför.
          </note>
          <note type="speaker">
            Anf. 54 ANNA WALLÉN (S) replik:
          </note>
          <note>
            Fru talman! Det finns många äldre på arbetsmarknaden i dag som
            besitter en enorm kompetens, kunskap och erfarenhet som vi självklart
            måste ta till vara så att den inte bara försvinner. Vi har också
            många äldre som vill gå i pension. De vill använda den stora del
            av livet de har kvar till att göra andra saker än att arbeta.
          </note>
          <note>
            Vi socialdemokrater och miljöpartister i samarbetsregeringen
            har ett tydligt förslag när det handlar om en generationsväxling.
            Vi vill använda dem som är äldre och som har stor erfarenenhet
            och kompetens till att hjälpa yngre personer in på arbetsmarknaden.
            Det tror vi är ett jätteviktigt förslag, där man sätter ihop två
            och två. Man har äldre som med sin kompetens hjälper unga som
            har svårt att komma in på arbetsmarknaden. Det är en del av vad
            vi vill använda det vi får in genom att ta bort sänkningen av
            arbetsgivaravgiften för unga.
          </note>
          <note>
            Lars Hjälmered svarade inte på min fråga. Vad vill ni göra med
            de misslyckade åtta år som alliansregeringen har bakom sig? Vi
            ser hur ungdomsarbetslösheten har ökat, att unga har svårt att
            etablera sig på arbetsmarknaden och att unga har svårt att flytta
            hemifrån. Vi har unga personer som bor hemma tills de är 30 år.
          </note>
          <note>
            Nu får inte jag ställa någon fråga, för det här är min sista
            replik. Jag har inte riktigt lärt mig att vi är i regeringsställning
            och att vi har den sista slutrepliken, och det ber jag om ursäkt
            för. Men jag och Lars Hjälmered kanske kan ta en diskussion om
            detta senare.
          </note>
          <note type="speaker">
            Anf. 55 HANS ROTHENBERG (M) replik:
          </note>
          <note>
            Fru talman! Tack, Anna Wallén, för att du tog upp handelsfrågorna!
            Det hör inte till vardagsmat i svensk politik att handeln är något
            politiskt kontroversiellt. Men det har det blivit på sistone.
            Det har mycket att göra med diskussionen om det transatlantiska
            handelsavtalet, som diskuterades i några replikskiften tidigare
            i dag.
          </note>
          <note>
            Det har också kommit upp, om än inte fullt så proaktivt, under
            de se ­ naste veckorna med anledning av regeringens hantering
            av Mellanöstern och våra handelsförbindelser där. Det är bra att
            handelspolitiken kommer upp. Men det är inte bra att den kommer
            upp av den anledningen, på grund av att det råder oreda hos regeringen
            om hur handelspolitiken ska skötas.
          </note>
          <note>
            När regeringen nu ska ta fram en exportstrategi måste en av de
            viktiga punkterna bli att svara på hur regeringen ska kunna påverka
            mindre demokratiska länders möjligheter att utveckla mänskliga
            rättigheter om handeln uteblir – det ska bli intressant att höra.
            Det är faktiskt det som har varit signalen från Arabförbundet.
            Ett stort antal länder vänder sig emot Sverige, och regeringen
            kallar dessutom till ett krismöte med 40 företagsledare för att
            diskutera hur vi ska kunna klara av situationen.
          </note>
          <note>
            Hur kommer exportstrategin att påverkas av den turbulensen? Och
            hur ser Anna Wallén, som i egenskap av socialdemokrat är frihandelsvän,
            på att det i den samarbetsregering som man säger sig ha finns
            ett parti som inte alls är glada för att utveckla det transatlantiska
            handelsavtalet TTIP? Det är inte heller stödpartiet i riksdagen,
            Vänsterpartiet. Både Carl Schlyter och Jonas Sjöstedt är aktiva
            motståndare. Hur ska ni få ihop detta?
          </note>
          <note type="speaker">
            Anf. 56 ANNA WALLÉN (S) replik:
          </note>
          <note>
            Fru talman! Jag vill tacka Hans Rothenberg för frågorna. Jag
            och Hans pratade i går om ett annat tillfälle då Hans var ensam
            i kammaren då frihandelsavtalet med Sydkorea skulle diskuteras.
            Det är kul att vi är lite fler i dag. Jag tycker också att det
            är roligt att handelsfrågorna har fått större utrymme i den svenska
            debatten.
          </note>
          <note>
            Hans Rothenberg antyder att det är oreda i den svenska regeringen.
            Vi håller på att ta fram en exportstrategi där vi kan peka ut
            olika tillväxtmarknader där det är viktigt att Sverige finns med
            och kan etablera sig på sikt. Vi i Sverige ser handel som ett
            viktigt verktyg för att kunna kämpa för demokrati i stater som
            kanske inte är särskilt demokratiska. Handeln har också en viktig
            funktion när det gäller att kunna lyfta fram brott mot mänskliga
            rättigheter. Och det är just det vi har använt den till.
          </note>
          <note>
            Det som den svenska regeringen har sagt nej till är att ha ett
            militärt samarbetsavtal med Saudiarabien. Vi tycker inte att det
            är rimligt. Vi vill gärna jobba med Saudiarabien och dess grannländer
            på andra sätt för att främja handel. Men vi kan inte fortsätta
            med att ha det militära avtal som vi har haft. Det finns också
            en stor majoritet i Sveriges riksdag för att bryta det militära
            samarbetsavtalet med Saudiarabien. Moderaterna verkar vara ganska
            ensamma om att värna det.
          </note>
          <note>
            Det är klart att det här kan få konsekvenser för svenska relationer
            och svensk handel i regionen. Men vi tycker att mänskliga rättigheter
            på något sätt måste stå över de diskussionerna just nu. Den svenska
            regeringen gör allt för att reparera, utveckla och fortsätta ha
            de relationerna , som är så pass viktiga.
          </note>
          <note>
            När det gäller TTIP är det ett viktigt frihandelsavtal som kan
            få väldigt goda konsekvenser för Sverige och svenska arbetstillfällen.
            Ett förhandlingsmandat är antaget av Sveriges riksdag i maj 2013.
            En enig riksdag har gett EU det mandatet.
          </note>
          <note type="speaker">
            Anf. 57 HANS ROTHENBERG (M) replik:
          </note>
          <note>
            Fru talman! Jag vill tacka för svaret.
          </note>
          <note>
            Det finns många olika röster om hur Sveriges handelspolitik ska
            utvecklas. Det finns protektionistiska strömningar. Det finns
            strömningar som säger att vi bara ska handla med vissa länder,
            utifrån vissa värderingar, och det finns strömningar som säger
            att vi ska handla med så många som möjligt eftersom handeln är
            världens universella språk. Det är med handel vi kan komma till
            tals med andra länder, som är mindre demokratiska, och sprida
            mänskliga rättigheter.
          </note>
          <note>
            Nu står vi i en beklaglig situation när Sverige genom en klantig
            hantering har sagt upp avtalet med Saudiarabien. Vi talar inte
            om innehållet i avtalet. Jag tror att vi är ganska överens om
            att den militära delen i det kanske inte var den absolut bästa.
            Men hanteringen av uppsägningen innebär att vi får Arabförbundet
            emot oss, och vi vet konsekvenserna av det från när Danmark hade
            motsvarande handelsproblem.
          </note>
          <note>
            Hanteringen är bedrövlig. Och jag undrar vem det är som sköter
            handelspolitiken i regeringen egentligen. Den förra regeringen
            hade en handelsminister och en näringsminister. I dag sköter näringsministern
            handelspolitiken på en tredjedels tid. Men samtidigt är utrikesministern
            inne och stökar till det i handelspolitiken och skapar de här
            situationerna. Och Miljöpartiet drar åt ett helt annat håll. Det
            är de indikationerna man får när man talar med personal på handelsenheten
            på UD.
          </note>
          <note>
            Det sägs att det råder enighet om att bryta avtalet. Men det
            beror på när. Stefan Löfven har i olika sammanhang sagt att det
            är viktigt att fortsätta med det militära samarbetsavtalet, men
            sedan någon vecka tillbaka är det mindre viktigt.
          </note>
          <note>
            Det här var många frågor som kanske inte får plats i ett replikskifte.
            Men Socialdemokraterna bör tala om hur ni ska kunna tala med de
            länder som nu har sagt upp vänskapen med Sverige, om ni inte får
            möjlighet att tala med dem genom handel. Handeln är ju nyckeln
            till att kunna tala med varandra.
          </note>
          <note type="speaker">
            Anf. 58 ANNA WALLÉN (S) replik:
          </note>
          <note>
            Fru talman! Först måste jag reagera på att Hans Rothenberg säger
            att vår utrikesminister Margot Wallström har stökat till handelsfrågorna.
            Jag är stolt över vår utrikesminister som har gjort en viktig
            markering om att vi inte tolererar att de mänskliga rättigheterna
            kränks. Det borde alla medborgare i Sverige vara stolta över.
          </note>
          <note>
            När det gäller att den nya samarbetsregeringen inte har någon
            handelsminister ser vi handeln som oerhört viktig. Vi tycker därför
            att den ska vara en del av alla statsrådens portföljer. När man
            pratar om en viss bransch kanske ministern som är ute kan saluföra
            relationerna med Sverige. Vi tror att det är en rimlig väg att
            gå, att inte bara isolera frågan. Tidigare handelsministern, Ewa
            Björling, gjorde ett stort arbete och hade väldigt många resdagar.
            Men hon var ganska ensam. Vi vill bredda handelsfrågorna så att
            det blir viktigt för alla i regeringen att vara ute och marknadsföra
            Sverige.
          </note>
          <note>
            Anledningen till att Margot Wallström, vår utrikesminister, inte
            fick tala hos Arabförbundet sägs vara att hon har kallat Saudiarabien
            för medeltida i samband med att de har piskat en bloggare som
            hade använt sin yttrandefrihet. Yttrandefriheten tar vi här i
            Sverige för självklar. Ska vi vara tysta när sådana saker sker
            för att vi inte ska skada svensk ekonomi? Det finns ett pris för
            allt, och mänskliga rättigheter går inte att mäta i pengar.
          </note>
          <note>
            Jag vet att den förre utrikesministern, Carl Bildt, hade varit
            tyst. Moderaterna tycker att vi ska vara tysta. Men socialdemokrater
            och miljöpartister tycker inte att vi kan vara tysta när mänskliga
            rättigheter kränks.
          </note>
          <note>
            En del säger att de saknar Carl Bildts twittrande. De tycker
            att han var ganska underhållande på Twitter och vill ha en utrikesminister
            som twittrar. Men jag vill ha en utrikesminister som gör skillnad
            och som står upp för mänskliga rättigheter.
          </note>
          <note>
            (Applåder)
          </note>
          <note type="speaker">
            Anf. 59 PENILLA GUNTHER (KD) replik:
          </note>
          <note>
            Fru talman! Det är intressant att höra Anna Wallén tala, på många
            sätt. Hon talar om exportmöjligheter, om Västmanland – hennes
            valkrets – och om de tusentals kronor som varje västmanlänning
            kan generera i exportintäkter till Sverige. Jag vill gärna komma
            in på just det som Anna Wallén avslutade det förra replikskiftet
            med, mänskliga rättigheter.
          </note>
          <note>
            Jag är också av den åsikten att vi ska värna mänskliga rättigheter
            och vara en föregångare när det gäller att främja mänskliga rättigheter
            och demokrati i världen. Men detta har ett pris – i allra högsta
            grad. Kina har vi förmodligen ett antal avtal med. Det bedöms
            vara på det sättet att vissa fångar i Kina blir ofrivilliga organdonatorer.
            Vad tycker vi om det? Ska vi avsluta alla handelsförbindelser
            med Kina med anledning av det?
          </note>
          <note>
            Det finns ett antal länder där vi kan hitta saker som vi svenskar
            tycker är helt orimliga utifrån mänskliga rättigheter. Ska vi
            avsluta alla handelsavtal med alla? Jag har inget bra svar, men
            jag skickar gärna frågan vidare till Anna Wallén.
          </note>
          <note>
            Jag skickar också vidare frågan om exportmöjligheter för våra
            svenska företag när den svenska regeringen ger dubbla budskap.
            Vård och omsorg är inte något värt när det gäller företagande.
            Men ett samtidigt svek är att regeringen jobbar för att hitta
            ännu fler möjligheter att exportera just den goda svenska vården
            och omsorgen eftersom andra länder efterfrågar kunskap om detta,
            inte minst äldrevård.
          </note>
          <note type="speaker">
            Anf. 60 ANNA WALLÉN (S) replik:
          </note>
          <note>
            Fru talman! Tack, Penilla Gunther! Det jag pratade om i replikskiftet
            med Hans Rothenberg, när det gällde det militära samarbetsavtal
            med Saudiarabien som jag sa att vi inte kan ha kvar, gäller inte
            andra handelsavtal. Vi har många andra civila samarbeten med Saudiarabien.
          </note>
          <note>
            Jag och regeringen är av den uppfattningen att vi ska handla
            med i princip alla länder så länge de inte finns på någon FN-sanktionslista.
            Vi handlar ju med länder som inte är demokratiska stater och där
            det händer saker. Men då ser vi handelsfrämjande som ett sätt
            att påverka.
          </note>
          <note>
            Vi tror att om svenska företag finns i till exempel Kina och
            andra delar av världen kanske de bidrar till att sätta en annan
            form av kultur för de personer som kanske arbetar på det företaget.
          </note>
          <note>
            Vi tror därför att handelsfrämjande är oerhört viktigt för att
            kunna ha relationer med alla världens stater. Vi vill inte begränsa
            oss och säga att vi inte ska handla med vissa länder, så länge
            det inte finns någon FN-sank ­ tion.
          </note>
          <note>
            När det gäller Saudiarabien vill inte vi ha ett militärt samarbetsavtal,
            och det är det som är skillnaden. Annars tror jag att handel kan
            främja många olika typer av relationer.
          </note>
          <note>
            Jag förstod inte riktigt Penilla Gunthers andra fråga om att
            vård och omsorg inte är någonting värt. Hon får gärna förtydliga
            den i nästa inlägg.
          </note>
          <note type="speaker">
            Anf. 61 PENILLA GUNTHER (KD) replik:
          </note>
          <note>
            Fru talman! Det Anna Wallén framför här är ju jätteintressant.
            Jag hoppas att alla lyssnar noga, därför att handelsfrämjande
            kan i så fall ske till vilket pris som helst. Oavsett om mänskliga
            rättigheter kränks på de mest vedervärdiga sätt är det alltså
            så att främjandet av den svenska handeln och exporten tydligen
            är mer värt, om det inte handlar om vapenexport.
          </note>
          <note>
            Är det så jag ska tolka Anna Wallén är det värt att uppmärksamma
            på alla fronter, för det är i så fall någonting som man måste
            diskutera politiskt: Hur ska man hantera detta om människovärdet
            blir mindre än penningvärdet?
          </note>
          <note>
            Frågan om vård- och omsorgsföretag handlar om samma sak som vi
            nyss talade om i debatten, det vill säga att få människor att
            våga starta och driva en verksamhet med vård och omsorg som också
            kan föras ut i resten av världen med de goda, som jag anser, och
            demokratiska rättigheter och värderingar som svensk vård och omsorg
            har i grunden.
          </note>
          <note>
            Det finns många länder som är intresserade av den svenska vården.
            Swecare är det forum där akademi, offentligt och privat inom vård
            och omsorg jobbar tillsammans för att föra ut detta, och det har
            ett ganska högt exportvärde och intresse världen över.
          </note>
          <note>
            Men när den svenska regeringen bidrar till en osäkerhet för dessa
            företag finns det heller ingen anledning för dem att vara kvar
            i Sverige så att vi får en export. Så småningom kan vi snarare
            hamna i en situation där vi behöver en import av den här typen
            av tjänster. Då kommer vi också in på life science som hanterar
            medicinteknik och läkemedel inte minst. Hela denna sektor har
            ett otroligt stort exportvärde.
          </note>
          <note type="speaker">
            Anf. 62 ANNA WALLÉN (S) replik:
          </note>
          <note>
            Fru talman! Det känns lite märkligt att Penilla Gunther och Kristdemokraterna
            skulle anklaga mig som socialdemokrat för att sätta kapitalet
            före mänskliga rättigheter, när de har suttit i åtta år i en alliansregering
            som inte riktigt har stått upp för mänskliga rättigheter alla
            gånger.
          </note>
          <note>
            Det jag säger är att jag tycker att det är viktigt att vi i Sverige
            är en röst i världen och att vi har goda relationer även med länder
            vars demokratiska utveckling eller bakåtgående vi inte sympatiserar
            med. Det jag säger är att vi måste finnas på plats och prata med
            länder, även om de begår brott mot mänskliga rättigheter, för
            att kunna förändra.
          </note>
          <note>
            I vilken form vi sedan ska ha handel med olika länder är något
            som vår nya exportstrategi kommer att arbeta med. Vi har pekat
            ut en del tillväxtområden i världen för att se var möjligheter
            finns och var Sverige kan göra en insats.
          </note>
          <note>
            Det handlar inte om att vi ska komma dit och blodtörstigt ta
            en massa pengar. Det är inte så vi ser på svensk handel, utan
            vi ser också möjligheter. Det finns till exempel olika typer av
            biståndsprojekt som Sida driver i Mellanafrika – hur kan vi bygga
            vidare på det och ta in svenska företag i den processen för att
            skapa ett mervärde i de länderna? Det tycker jag är viktigt.
          </note>
          <note>
            Jag glömde att kommentera en grej, och jag hoppas att jag får
            göra det innan vi avslutar här. I ett replikskifte med Hans Rothenberg
            sa man att regeringen nu ska bjuda in 40 företagare eftersom det
            är en diplomatisk kris, och hur ska den lösas?
          </note>
          <note>
            Det handlar inte alls om det. Det handl ar om att vi har en ny
            samarbets ­ regering som vill prata med olika aktörer. Det är
            väl ytterst naturligt när något sådant här händer som har skapat
            en stor debatt i Sverige och världen att vi träffar företagare
            som finns verksamma i Mellanösternområdet för att föra en dialog
            och se hur vi kan jobba vidare.
          </note>
          <note>
            Jag tycker snarare att den svenska regeringen ska ha en eloge
            för att man är så pass handlingskraftig.
          </note>
          <note>
            (Applåder)
          </note>
          <note type="speaker">
            Anf. 63 HELENA LINDAH L (C):
          </note>
          <note>
            Fru talman! Jag hade gärna velat begära replik på Anna Wallén,
            men jag hann inte innan tiden gått ut, och därför gör jag så här
            i stället.
          </note>
          <note>
            Anna Wallén säger att hon vill ha en utrikesminister som gör
            skillnad och som står upp för mänskliga rättigheter genom att
            kritisera bland annat Saudiarabien.
          </note>
          <note>
            Då har jag en fråga till Anna Wallén angående Västsahara. Ni,
            liksom Vänsterpartiet och Miljöpartiet, hade ett vallöfte om att
            erkänna Västsahara. Nu vill inte Stefan Löfven stöta sig med Marocko
            – ytterligare en medlem i Arabförbundet – utan säger att han inte
            ska erkänna Västsahara. Det var på nyheterna i dag.
          </note>
          <note>
            Om ni pratar om att göra skillnad för människors fri- och rättigheter,
            varför struntar ni då i Västsaharas invånare? Ni erkänner Palestina
            och kritiserar Israel, men trots att ni tidigare stått upp för
            ett erkännande av Västsahara vänder ni nu kappan efter vinden
            och är tysta. Det kommer inget erkännande av Västsahara och ingen
            kritik av Marocko.
          </note>
          <note>
            Mänskliga rättigheter ska gå före handel. Var det det ni sa –
            i förra veckan?
          </note>
          <note>
            (Applåder)
          </note>
          <note>
            I detta anförande instämde Hans Rothenberg och Cecilie Tenfjord-Toftby
            (båda M).
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 13.)
          </note>
          <note>
            § 5 Riksrevisionens rapport om förvaltningen av regionala projektmedel
          </note>
          <note>
            Näringsutskottets betänkande 2014/15:NU8
          </note>
          <note>
            Riksrevisionens rapport om förvaltningen av regionala projektmedel
            (skr. 2014/15:12)
          </note>
          <note>
            föredrogs.
          </note>
          <note type="speaker">
            Anf. 64 MATTIAS BÄCKSTRÖM JOHANSSON (SD):
          </note>
          <note>
            Fru talman! Riksrevisionen konstaterar i sin rapport om förvaltningen
            av regionala projektmedel att regeringens styrning och uppföljning
            av de regionala projektmedlen inte är utformad på ett sådant sätt
            att den svarar upp mot riksdagens grundläggande krav på offentlig
            förvaltning.
          </note>
          <note>
            Myndighetens granskning har resulterat i ett antal rekommendationer
            till både regeringen och Tillväxtverket. Vi noterar att regeringen
            i skrivelsen framhåller att man delvis instämmer i Riksrevisionens
            slutsatser och vidare att regeringen har aviserat och vidtagit
            åtgärder som ligger i linje med myndighetens rekommendationer.
          </note>
          <note>
            Vi ser positivt på att regeringen vidtar övergripande åtgärder,
            men vår och Riksrevisionens rekommendation om att regeringen bör
            överväga att återinföra ett automatiskt anslagssparande inom anslaget
            1:1 Regionala tillväxtåtgärder står fast.
          </note>
          <note>
            Vi kan även konstatera att regeringen i skrivelsen endast mycket
            kort bemöter detta genom att anföra att man inte finner någon
            anledning att ompröva den ordning som tillämpas i fråga om disposition
            av anslagssparande.
          </note>
          <note>
            Faktum kvarstår dock att de indikationer som Riksrevisionen fått
            var att det borttagna anslagssparandet medförde oönskade effekter
            för de re ­ gionalt beslutande aktörerna.
          </note>
          <note>
            I rapporten kan vi se att 33 av 36 aktörer svarar att en större
            press har skapats att betala ut de medel som ska ut varje år,
            något som har medfört att mer arbete läggs ned på att hämta in
            underlag för utbetalningar och tätare kontakter med projekten
            för att undvika överraskningar gällande kostnader som inte arbetats
            upp. Detta är något som sammantaget sannolikt har lett till att
            administrationen har ökat, vilket även 22 av dessa 36 aktörer
            anger.
          </note>
          <note>
            Fru talman! Vi anser att Riksrevisionens rapport ger en tydlig
            bild av att den borttagna möjligheten till anslagssparande kan
            påverka de regionala aktörerna i negativ bemärkelse. Vi ser i
            vissa fall att det har skapats en större press att betala ut de
            pengar som det beslutas om varje år.
          </note>
          <note>
            Riksrevisionen är heller inte ensamma om att teckna den här bilden,
            utan den rådande situationen har även problematiserats i en rapport
            från Ekonomistyrningsverket. I rapporten framkommer att många
            myndigheter och självstyrelseorgan framhållit att mycket tid läggs
            ned på att få in underlag för att kunna betala ut bidragen innan
            årsskiftet, vilket även bekräftas av att stora utbetalningar görs
            under det fjärde kvartalet.
          </note>
          <note>
            Mot denna bakgrund anser Ekonomistyrningsverket att regeringen
            bör överväga att återinföra anslagssparande på poster under anslaget
            1:1 Re ­ gionala tillväxtåtgärder. Sverigedemokraterna ser därför
            en relevans i att faktiskt överväga att återinföra det automatiska
            anslagssparandet.
          </note>
          <note>
            Med detta yrkar jag bifall till reservation 1 i betänkandet.
          </note>
          <note>
            (Applåder)
          </note>
          <note>
            I detta anförande instämde Johan Nissinen (SD).
          </note>
          <note type="speaker">
            Anf. 65 MATTIAS JONSSON (S):
          </note>
          <note>
            Fru talman! Vi har att behandla betänkandet Riksrevisionens rapport
            om förvaltningen av regionala projektmedel . Det kan vara bra
            att beskriva syftet med granskningen, nämligen att utifrån beskrivna
            riskområden analysera om regeringens förvaltning av regionala
            projektmedel svarat mot riksdagens grundläggande krav på offentlig
            förvaltning.
          </note>
          <note>
            Utskottet välkomnar Riksrevisionens granskning, som lämnades
            över den 7 mars 2014, och kommenterar särskilt några av iakttagelserna
            som rör just anslagssparande, som vi har hört tidigare, uppföljning
            av regionala projektmedel och ansvarsfördelning inom förvaltning.
          </note>
          <note>
            När det gäller anslagssparande gör utskottet i nuläget ingen
            annan be ­ dömning än den bedömning som regeringen gör. Regeringen
            instämmer delvis i Riksrevisionens slutsatser, men regeringen
            framhåller samtidigt att man i det pågående utvecklingsarbetet
            har aviserat och vidtagit åtgärder som går just i Riksrevisionens
            rekommendationers riktning, bland annat inom ramen för regeringens
            översyn av anslaget och i budgetpropositio ­ nen.
          </note>
          <note>
            Fru talman! Flera förvaltningsnivåer kräver olika typer av styrdokument
            och regleringar för att åstadkomma en tydlig, anpassad och effektiv
            styrning. I stor utsträckning används samma typer av styrdokument
            inom den regionala tillväxtpolitiken som används inom andra politikområden,
            bland annat lagar, förordningar, strategier och regleringsbrev.
          </note>
          <note>
            I skrivelsen redovisar regeringen vilka åtgärder den avser att
            vidta för att stärka styrningen och uppföljningen av den regionala
            projektverksamheten. Regeringen framhåller att dess åtgärder är
            i linje med Riksrevisionens slutsatser och rekommendationer samt
            regeringens analys- och utveck ­ lingsarbete.
          </note>
          <note>
            Näringsutskottet delar Riksrevisionens uppfattning att det är
            viktigt att uppmärksamma de risker som är kopplade till en långtgående
            decentralisering av ansvaret. Utskottet välkomnar därför Riksrevisionens
            granskning av förvaltningen av regionala projektmedel. Granskningen
            har visat på en oklar ansvarsfördelning mellan staten och de kommunala
            aktörerna. Dagens organisation leder till brister inom tillsyn
            och kontroll. Granskningen har också lett till ett antal rekommendationer
            till regeringen och till Tillväxtverket.
          </note>
          <note>
            Jag vill som en parentes påpeka att det är viktigt att det är
            möjligt att lokalt ute i olika regioner fatta beslut så att medlen
            kommer till största nytta.
          </note>
          <note>
            Näringsutskottet vill anföra att samtliga rekommendationer har
            note ­ rats, vidare den bedömning som regeringen har lämnat samt
            de åtgärder som regeringen har aviserat och vidtagit med anledning
            av rekommenda ­ tionerna. Utskottet vill i det följande särskilt
            kommentera några iakttagel ­ ser som rör anslagssparande, uppföljning
            av regionala projektmedel och ansvarsfördelning inom förvaltningen.
          </note>
          <note>
            Fru talman! Jag delar uppfattningen att det är viktigt med god
            hushållning av statens medel. Enligt anslagsförordningen kan regeringen
            särskilt ange i regleringsbrev för det aktuella året att myndigheter
            får disponera ett anslagssparande. Det finns alltså en möjlighet
            för regeringen att medge att sparandet får disponeras vid behov.
            Regeringen uppger att man inte ser någon anledning att ompröva
            den ordningen. Det är något som utskottet instämmer i. Jag vill
            betona att regeringen har aviserat en utredning om förutsättningar
            för stärkt resultatfokus i uppföljningen av medlen.
          </note>
          <note>
            Regeringen föreslår åtgärder som ska lösa problem som Riksrevisionen
            har tagit upp i sin granskning. Utskottet konstaterar i betänkandet
            att regeringen alltid i regleringsbrev kan låta myndigheter disponera
            ett anslagssparande. Den möjligheten har alltså inte utelämnats
            i och med betänkandet. Jag vill först invänta och se vilka effekter
            regeringens förslag får innan några andra åtgärder vidtas i dagsläget.
          </note>
          <note>
            Fru talman! Jag yrkar bifall till förslaget i betänkandet och
            avslag på motionerna i betänkandet.
          </note>
          <note>
            (Applåder)
          </note>
          <note type="speaker">
            Anf. 66 ANN-CHARLOTTE HAMMAR JOHNSSON (M):
          </note>
          <note>
            Fru talman! Mitt anförande kommer till stora delar att likna
            det som Mattias Jonsson precis har föredragit. Riksrevisionen
            har överlämnat en granskningsrapport med rubriken ”Förvaltning
            av regionala projektmedel”. Den förra regeringen lämnade sina
            svar på skrivelsen till riksdagen med anledning av rapporten,
            och nu i dag är rapporten uppe för behandling här i kammaren under
            den nuvarande regeringen.
          </note>
          <note>
            I rapporten tar Riksrevisionen bland annat upp att det statliga
            bidraget till regional projektverksamhet hanteras inom ett starkt
            decentraliserat system. Man skriver att ett delat ansvar kan leda
            till otydligheter av styrning, ansvar och transparens. Man syftar
            på det stora antal aktörer som agerar på de olika nivåerna, precis
            som tidigare har sagts.
          </note>
          <note>
            Riksrevisionen menar också att det kan finnas en risk för fragmentering
            av uppgifter och ansvar, vilket kan göra det svåröverskådligt,
            samt att medel inte används ändamålsenligt och försämrar möjligheter
            till ansvarsutkrävande. Man tar också upp att det kan innebära
            att det blir svårt att få en helhetsbild av insatsernas resultat
            i förhållande till uppsatta mål, vilket innebär försämrade möjligheter
            till styrning.
          </note>
          <note>
            På detta har den förra regeringen svarat att i stor utsträckning
            används samma typer av styrdokument inom den regionala tillväxtpolitiken
            som används inom andra politikområden såsom lagar, förordningar,
            strategier och regleringsbrev. Man menar också för det första
            att överföringen av ansvaret från statlig till regional nivå bidragit
            till att insatserna är bättre lokalt och regionalt anpassade samt
            för det andra att medborgare och företag får bättre förutsättningar
            att påverka utvecklingen i sin egen region.
          </note>
          <note>
            Ambitionen är självklart en tydlig ansvarsfördelning och styrning
            samt att de regionalt beslutande aktörerna har kunskap om aktuella
            styrdokument och regleringar. Detta har man också tagit fasta
            på. Tillväxtverket har förändrat och övergått från att göra överenskommelser
            till att fatta rambeslut om innehåll. Det pågår ytterligare arbete
            med att vässa uppföljningen av de regionala projektmedlen och
            hur den ska redovisas i årsredovisningen framöver.
          </note>
          <note>
            Varje år görs inom ramen för regional tillväxtpolitik återrapporteringar
            om verksamheten inom det regionala tillväxtarbetet. Återrapporteringarna
            utgör även underlag för regeringens styrning och för dialog med
            de regio ­ nala aktörerna om genomförande, resultat och utveckling
            av det regionala tillväxtarbetet.
          </note>
          <note>
            Självklart är i detta arbete Riksrevisionens rapport en del av
            att titta på arbetet som görs. Det finns alltid i alla sammanhang
            lärdomar att göra, och kvalitetsarbete avstannar aldrig.
          </note>
          <note>
            Med detta sagt är det viktigt att understryka att det inte med
            nödvändighet finns någon motsättning mellan generellt näringspolitiskt
            motiverade insatser och sektors- och regionalpolitiska insatser
            för att stärka resultatfokus i uppföljningen av det aktuella anslaget.
          </note>
          <note>
            Inom ramen för EU:s strukturfondsprogram för målet Investeringar
            för tillväxt och sysselsättning under perioden 2014–2020 ska en
            utvärdering undersöka effekter på framväxten av investeringar
            i tidiga skeden och påverkan på utvecklingen av kapitalförsörjning.
          </note>
          <note>
            Utvecklingsarbetet ska genomföras i samverkan med Tillväxtverket
            och efter samråd med Statens energimyndighet och Almi Företagspartner
            AB. Det ska vara en integrerad del av lärandet under genomförandet
            av respektive satsning.
          </note>
          <note>
            Fru talman! Avslutningsvis vill jag ta upp följande: Riksrevisionen
            anser att regeringen bör överväga att återinföra ett automatiskt
            anslagssparande inom anslaget 1:1 Regionala tillväxtåtgärder,
            en uppfattning som delas av Sverigedemokraterna.
          </note>
          <note>
            Svaret på detta är att regeringen enligt anslagsförordningen
            särskilt kan ange i ett regleringsbrev för det aktuella året att
            myndigheten får disponera ett anslagssparande. Det finns alltså
            en möjlighet för regeringen att medge att ett sådant sparande
            får disponeras vid behov.
          </note>
          <note>
            Regeringen uppger att den inte har någon anledning att ompröva
            den ordningen. Det pågår ju ett utredningsarbete, precis som vi
            hörde. Därför gör utskottet i nuläget inte någon annan bedömning.
          </note>
          <note>
            Med det, fru talman, yrkar jag bifall till förslaget i betänkandet.
          </note>
          <note>
            I detta anförande instämde Hans Rothenberg (M).
          </note>
          <note type="speaker">
            Anf. 67 ANDERS AHLGREN (C):
          </note>
          <note>
            Fru talman! Jag yrkar bifall till förslaget i utskottets betänkande
            och avslag på motionerna.
          </note>
          <note>
            Hela idén med den moderna regionalpolitiken är att det ser olika
            ut i olika delar av vårt land. Man får ett starkare genomslag
            om man anpassar insatserna efter hur det ser ut regionalt. Men
            det förutsätter att man äger bedömningen och valet av insatser.
          </note>
          <note>
            Det regionala utvecklingsansvaret innehåller många beståndsdelar,
            och 1:1-anslaget är en viktig sådan. Skulle den delen likriktas
            och centralstyras skulle utvecklingen i respektive region vara
            förloraren.
          </note>
          <note>
            Det regionala utvecklingsansvaret innehåller det statliga uppdraget
            som ingår i lagstiftningen – länstransportplanen, 1:1-anslaget
            och som sammanbindande och grundläggande del ansvaret för att
            ta fram och fastställa den regionala utvecklingsstrategin.
          </note>
          <note>
            Andra mycket viktiga beståndsdelar för helheten är ansvaret för
            den regionala kompetensförsörjningen.
          </note>
          <note>
            I helheten ligger också ansvaret för att skriva de regionala
            programmen för EU:s regionalfond och EU:s gränsregionala program
            Interreg samt de regionala handlingsplanerna för EU:s socialfond.
          </note>
          <note>
            Lika viktiga är de lokala besluten om prioriteringar inom det
            regionala utvecklingsansvaret. I min egen hemregion Dalarna utpekas
            näringslivsutveckling – med ett prioriterat ansvar för besöksnäring
            – med bland annat innovationspolitik och klusterutveckling. Andra
            ansvarsområden är bredbandsutbyggnad, bostadsbyggande, koppling
            mellan fysisk planering och regionala utvecklingsinsatser samt
            ungdomars inflytande och möjligheter.
          </note>
          <note>
            Denna helhet är beroende av att det finns ekonomiska resurser
            som kan kopplas samman med ansvarsområdena. På så sätt stärks
            utvecklingskraften i våra län.
          </note>
          <note>
            Den viktigaste källan för detta är 1:1-anslaget och pengarna
            i EU:s struktur- och investeringsfonder. En viktig del i prioriteringen
            av 1:1-anslagets användning är att medfinansiera ansökningar till
            EU:s fonder så att Sverige kan ta del av dessa EU-medel fullt
            ut. På så sätt finns det en tydlig koppling mellan de regionala
            utvecklingsstrategierna och de regionala EU-programmen.
          </note>
          <note>
            På samma sätt finns det en stark koppling i nyttjandet mellan
            EU-pengarna i dessa program och 1:1-anslaget hos de regionalt
            utvecklingsansvariga. Oftast är detta den huvudsakliga användningen
            av 1:1-anslaget. Medlen blir på detta sätt en viktig beståndsdel
            i den regionala utvecklingspolitiken.
          </note>
          <note>
            Enkelt uttryckt är det så att om man skulle ta ifrån de regionalt
            utvecklingsansvariga möjligheten att disponera 1:1-anslagen skulle
            det innebära ett dråpslag mot helheten i den regionala utvecklingspolitiken.
            Det skulle vara ett tydligt steg tillbaka till den likriktade
            och centraliserade regionalpolitik som bedrevs i gångna tider
            och som inte är anpassad till den regionala verkligheten.
          </note>
          <note>
            Därför är jag väldigt glad att utskottets majoritet står upp
            mot Riksrevisionens ensidiga förespråkande av ökad central styrning
            av det regionala utvecklingsanslaget. Låt mig citera ur utskottets
            betänkande:
          </note>
          <note>
            ”Samtidigt kan ett decentraliserat beslutsfattande innebära större
            demokratiskt inflytande och större möjligheter för de lokala och
            regionala aktörerna att anpassa politiken efter de olika lokala
            och regionala förutsättningarna, vilket i sin tur kan medföra
            en ökad effektivitet i utnyttjandet av tillgängliga resurser.”
          </note>
          <note>
            I Riksrevisionens rapport sägs också att man bör samla de uppgifter
            som ingår i det regionala utvecklingsansvaret hos en aktör i länet.
            Vi är på god väg att lyckas med detta. Av våra 21 län har nu 17
            län det regionala utvecklingsansvaret lagt på politiskt styrda
            aktörer såsom regioner och kommunala samverkansorgan. Av de fyra
            som har länsstyrelser som re ­ gionalt utvecklingsansvariga kommer
            tre att ansöka om att få bilda region senast under 2017. Troligen
            kommer därtill län med samverkansorgan att i samtliga fall gå
            över till region 2019. Som det ser ut nu kommer sannolikt den
            regionala olikheten 2019 enbart att bestå av högst ett län med
            avvikan ­ de ansvarsfördelning. Det handlar om Stockholms län.
          </note>
          <note>
            Fru talman! Jag skulle avslutningsvis vilja kommentera en formulering
            i Sverigedemokraternas skrivning i alternativ 2 i utskottets betänkande:
            ”… att den borttagna möjligheten till automatiskt anslagssparande
            kan leda till ökade administrativa kostnader och i vissa fall
            till att projektmedel betalas ut i blindo.”
          </note>
          <note>
            För det första är det redan i dag fullt möjligt att anslagsspara.
            För det andra är detta ett uttryck för en nonchalant och okunnig
            inställning till den kompetens och seriositet som jag vet finns
            ute i våra regioner. Att påstå att projektmedel skulle betalas
            ut i blindo är ett gravt övertramp från Sverigedemokraternas sida.
          </note>
          <note>
            (Applåder)
          </note>
          <note>
            I detta anförande instämde Helena Lindahl (C).
          </note>
          <note type="speaker">
            Anf. 68 HÅKAN SVENNELING (V):
          </note>
          <note>
            Fru talman! Utifrån Riksrevisionens rapport kan man konstatera
            att hanteringen av projektmedel är en viktig fråga. Det handlar
            dels om stora belopp, dels om en väsentlig del av statens resurser
            till regional utveckling. Man kan därför inte annat än välkomna
            Riksrevisionens rapport.
          </note>
          <note>
            Jag har själv arbetat med projektmedel under lång tid, då främst
            inom landsbygdsprogrammet, som vi inte diskuterar nu. Det är viktigt
            att man har koll på att pengarna går till det som de är avsedda
            för, men det är också viktigt att man har en effektiv hantering
            så att inte resurserna äts upp av överdriven administration. Detta
            kan vara två delvis motstående målsättningar. För mig är det viktigaste
            att man i det läget alltid antar medborgarens perspektiv.
          </note>
          <note>
            Decentralisering av projektmedel är bra, då man får en bättre
            regional anpassning utifrån regionens egna förutsättningar. Men
            ansvarsutkrävande är ändå viktigt. Sverige har en alltmer asymmetrisk
            organisation, där det offentliga Sverige ser lite olika ut på
            olika håll. Då är det viktigt att bevaka ansvarsutkrävandet så
            att demokratin kan säkerställas och att få bort så många led som
            möjligt mellan medborgarna och dem som fattar besluten. Därför
            är det positivt att mer projektmedel nu underställs landsting
            som har omvandlat sig till regioner och därmed har kommit att
            närmare likna direktvalda parlament.
          </note>
          <note>
            Jag ser med oro på de exempel som man har hittat på dubbelarbete
            eller dubbelrapportering. Av egen erfarenhet vet jag att det är
            väldigt tidsödan ­ de och stjäl resurser när man behöver göra
            nästan samma sak flera gånger. Ska vi få en effektiv förvaltning
            av projektmedel måste dubbelarbetet be ­ kämpas. Det gör man bäst
            genom att ha en stor lyhördhet gentemot dem som administrerar
            och arbetar med projektmedlen.
          </note>
          <note>
            Även om inte Riksrevisionen berör det i sin granskning skulle
            jag vilja lyfta fram jämställdhetsaspekten. I budgetpropositionen
            i höstas redovisades tydligt att projektmedel i dag inte används
            på ett jämställt sätt i den utsträckning som de borde. Tyvärr
            har stöden historiskt sett gynnat män i högre utsträckning än
            kvinnor. Även om tendensen nu är bruten och det går i rätt riktning
            finns skillnaderna fortfarande kvar. Det här är en fråga som vi
            från politiskt håll behöver bevaka och följa upp.
          </note>
          <note>
            Med det, fru talman, yrkar jag bifall till förslaget i utskottets
            betänkande och avslag på motionerna.
          </note>
          <note type="speaker">
            Anf. 69 PENILLA GUNTHER (KD):
          </note>
          <note>
            Fru talman! Det här med regionala projektmedel är intressant,
            tycker vi som kristdemokrater. Det är faktiskt ett inflytande
            från den kommunala och regionala nivån när det gäller vad de här
            medlen ska åstadkomma.
          </note>
          <note>
            Självklart är det precis som Riksrevisionen skriver, att aktörer
            på flera förvaltningsnivåer skapar ett större behov av tydlig
            ansvarsfördelning. Det kan vi inte neka till. Det är alltid bra,
            i vilken organisation eller förvaltning som helst, att varje nivå
            har en tydlighet när det gäller vad den nivån ska göra, kunna
            utvärdera och så vidare. Detta är något som säkert går att förbättra.
          </note>
          <note>
            Något som också är intressant är vad som sägs om medfinansiering
            i dokumentet. Man säger att det är svårt att separera effekter
            av regionala projektmedel som är insatta som medfinansiering från
            effekter av strukturfondsmedlen. För oss som har jobbat på den
            nivån är det dock inte så svårt. Det handlar ju om att medfinansieringen
            ska tillgodose det gemensamma resultatet. Jag tycker inte att
            detta är särskilt konstigt, till skillnad från Riksrevisionen.
            Men för oss som har jobbat på den här nivån – min kollega från
            Centern och region Dalarna, Anders Ahlgren, påpekade också detta
            – handlar detta om att man sätter in pengar gemensamt för att
            nå det uppsatta målet, om det är besöksnäring, bredbandsutbyggnad
            eller vad det nu kan handla om. Därför håller jag inte med Riksrevisionen
            i den delen.
          </note>
          <note>
            Skulle man separera effekterna, vad har man då för användning
            av medlen för medfinansiering? Om man ska separera medlen och
            utvärdera dem för sig uppnår de inte gemensam större nytta.
          </note>
          <note>
            Vad jag vill poängtera är just det demokratiska inflytandet från
            de lokala och regionala aktörerna. Det är en möjlighet för kommuner,
            landsting och regioner att få de projektmedel som de är i behov
            av. Det kan inte någon annan tycka något om på EU-nivå eller nationell
            nivå. Det måste man flytta ned på de nivåerna enligt subsidiaritetsprincipen.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 13.)
          </note>
          <note>
            § 6 Immaterialrättsliga frågor
          </note>
          <note>
            Näringsutskottets betänkande 2014/15:NU11
          </note>
          <note>
            Immaterialrättsliga frågor
          </note>
          <note>
            föredrogs.
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut fattades under § 13.)
          </note>
          <note>
            § 7 Straffrättsliga frågor
          </note>
          <note>
            Justitieutskottets betänkande 2014/15:JuU14
          </note>
          <note>
            Straffrättsliga frågor
          </note>
          <note>
            föredrogs.
          </note>
          <note type="speaker">
            Anf. 70 LAWEN REDAR (S):
          </note>
          <note>
            Fru talman! Vi lever i en värld av snabb förändring. Stora politiska,
            sociala, ekonomiska och teknologiska omvälvningar har ägt rum
            nationellt och internationellt. Det här påverkar både brottsutvecklingen
            och samhällets möjligheter att förebygga och bekämpa brott.
          </note>
          <note>
            På straffrättens område behöver vi beakta de utvecklingsmönster
            vi ser i samhället. Det är
          </note>
          <note>
             de stegrade sociala klyftorna och den permanenta massarbetslösheten
          </note>
          <note>
             den markanta ökningen av kriminella grupperingar och individer
            aktiva i organiserad brottslighet
          </note>
          <note>
             globaliseringen, som helt övervägande fört med sig gott men
            som på ont möjliggjort gränsöverskridande brottslighet som vapen-
            och narkotikahandel, smuggling och trafficking
          </note>
          <note>
             teknikutvecklingen och informationssamhället, som inneburit
            en rejäl omdaning i hur vi kommunicerar, handlar, producerar tjänster,
            tar in kunskaper och kulturupplevelser men som också öppnat upp
            en ny arena för kriminalitet – det kan gälla till exempel spridning
            av barnpornografi, gromning, illegal handel, pengatvätt, spridning
            av integritetskränkande bilder och videofilmer samt hatiska och
            rasistiska hot via mejl och sociala medier
          </note>
          <note>
             kampen för det öppna demokratiska samhället mot all form av
            våld, extremism och terror, nationellt och internationellt.
          </note>
          <note>
            För det svenska rättsväsendet ställer det här krav på rättssäkerhet
            för den enskilde individen, men för politiken handlar det om en
            kamp för mer demokrati och öppenhet, värnandet av mänskliga fri-
            och rättigheter, tydlig prioritering av det förebyggande arbetet,
            att bistå vår rättsstat med de verktyg som efterfrågas och att
            utreda och snabbt lagstifta om kriminalisering på området.
          </note>
          <note>
            Alla dessa utvecklingsmönster måste vi beakta i vårt arbete,
            vilket kommer att integreras med straffrätten under kommande mandatperiod.
          </note>
          <note>
            Fru talman! Justitieutskottets betänkande Straffrättsliga frågor
            behandlar drygt 150 motionsyrkanden från den allmänna motionstiden
            och rör bland annat frågor om brott, straffmätning och påföljder.
            Utifrån det parlamentariska läget föreslås nu 17 tillkännagivanden
            till regeringen, vilket av oppositionens företrädare i medierna
            har kommit att kallas riksdagshistoria. Och det stämmer, det har
            inte funnits så här många tillkännagivanden i ett och samma betänkande
            sedan 1988. Men att behandla ärenden på det här sättet är inte
            något att slå sig för bröstet för.
          </note>
          <note>
            Fru talman! Tillkännagivandeinstitutet är ett formellt beslut
            där riksdagen meddelar regeringen ett råd och som ställer krav
            på regeringen att rapportera tillbaka till riksdagen hur man förvaltar
            det rådet. Det kan avse en utredning eller krav på lagstiftning.
            Institutet visar på riksdagens makt gentemot regeringen. Därför
            är det ett seriöst institut som ska användas varsamt.
          </note>
          <note>
            Att gå till överdrift tjänar varken sakfrågan eller konstruktiviteten
            i utskottets gemensamma arbete. Att dessutom behandla ett känsligt
            och tekniskt område som straffrätten på det här sättet är olyckligt.
            Området förtjänar rationalitet och långsiktighet, då erfarenhet
            visar på att det är betydligt svårare att upphäva kriminalisering
            än att nykriminalisera.
          </note>
          <note>
            Utgångspunkten bör i stället vara konstruktiva diskussioner om
            vad vi anser är brottsligt mot bakgrund av de utvecklingsmönster
            vi ser i samhället samt vilken påföljd som ska bestämmas för ett
            brott i syfte att åstadkomma effektivitet men framför allt rättvisa.
          </note>
          <note>
            Prioriteringen med ett tiotal krav på skärpta straff och flera
            nya brottsrubriceringar från allianspartierna och Sverigedemokraterna
            blir svår att förstå när det som verkligen behövs nu är redogörelser
            för hur straffrätten ska moderniseras och aktualiseras mot bakgrund
            av nyuppkomna utveck ­ lingsmönster, noga övervägda tekniska lösningar
            och framför allt prioritering av arbetet med att utreda och klara
            upp de brott som anmäls så att gärningspersonerna lagförs.
          </note>
          <note>
            Detta är en prioritering vi socialdemokrater länge efterfrågat
            i opposi ­ tion och som vi nu tänker ta oss an.
          </note>
          <note>
            Fru talman! När vi socialdemokrater har gått igenom betänkandet
            har vi analyserat varje motionsyrkande för sig. Jag tänkte först
            redogöra för våra reservationer.
          </note>
          <note>
            Punkt 6, om skärpta straff för människohandel och koppleri, är
            en fråga som för närvarande utreds. En särskild utredare ska undersöka
            om det finns ett behov av åtgärder i syfte att säkerställa ett
            starkt straffrättsligt skydd mot människohandel, köp av sexuell
            tjänst och köp av sexuell handling av barn. Uppdraget ska redovisas
            senast den 9 mars 2016, och vår bedömning är att detta hänsynslösa
            och cyniska utnyttjande av andra människor är så allvarligt att
            vi inte får förbise utredningens noga övervägda förslag och hitta
            på egna lösningar. Behovet av att komma till rätta med den här
            typen av brottslighet är en prioriterad fråga för oss socialdemokrater.
          </note>
          <note>
            Punkt 26, om att införa brottet inbrottsstöld i brottsbalken,
            har vi reserverat oss mot av en enkel anledning: I 8 kap. 4 §
            brottsbalken finns brottet grov stöld, som kan ge fängelse i lägst
            sex månader och högst sex år. Paragrafen anger ordagrant att brottet
            är grovt om tillgreppet skett efter intrång i någons bostad, det
            vill säga vid inbrott. Alltså finns det inget behov av en nykriminalisering
            utan snarare ett behov av att stötta polisens arbete mot organiserad
            brottslighet samt att prioritera så att de som begår brottet lagförs.
          </note>
          <note>
            Punkterna 30, 31, 33 och 65, om skärpning av straffet för bedrägeri,
            identitetsstöld, systematiska fakturabedrägerier och försök till
            häleri, har redan utretts av Egendomsskyddsutredningen, som redovisade
            sitt uppdrag i december 2013. Jag noterar att Alliansen hade nio
            månader på sig att föreslå propositioner i enlighet med de förslag
            som lämnades men att så inte har skett.
          </note>
          <note>
            Justitieministern har i varje fall deklarerat att särskild kriminalisering
            av systematiska fakturabedrägerier ska ske efter behandling av
            remissinstansernas synpunkter men att man redan i vår avser att
            lägga fram ett förslag om kriminalisering av identitetsstölder.
          </note>
          <note>
            Beträffande försök till häleri menade utredaren att det inte
            fanns skäl att kriminalisera. Enligt utredaren var det tveksamt
            om ytterligare gärning ­ ar som i praktiken skulle kunna bestraffas
            som försöksbrott över huvud taget ska kriminaliseras.
          </note>
          <note>
            Men för att på ett effektivt sätt bekämpa organiserad brottslighet
            har frågan väckts i nytt ljus, och ett betänkande bereds nu i
            Justitiedepartementet. Vi bör inte gå händelserna i förväg.
          </note>
          <note>
            Punkterna 45 och 48 om skärpta straff för allvarliga våldsbrott
            samt straffvärdesbestämning vid flerfaldig brottslighet har redan
            behandlats i utredningen om skärpta straff vid allvarliga våldsbrott,
            som lämnade sitt betänkande i mars 2014. Det har remissbehandlats.
          </note>
          <note>
            Påföljdsutredningen lämnade i maj 2012 sitt betänkande. Vi menar
            att behovet av straffskärpning föreligger men att den främsta
            prioriteringen på området är att lagföra brotten genom en tydlig
            satsning på polisens och övriga rättsväsendets arbete.
          </note>
          <note>
            När det gäller punkt 63 om skärpt straffansvar vid underlåtenhet
            att avslöja och hindra brott reserverar vi oss, just mot bakgrund
            av att vi för mindre än några veckor sedan har lagstiftat om strafflindring
            vid medverkan till egen brottslighet. Det tror vi är en bättre
            väg att gå.
          </note>
          <note>
            Fru talman! Som jag tidigare nämnde har vi socialdemokrater noga
            analyserat varje motionsyrkande för sig. Därför finns det i betänkandet
            även vissa tillkännagivanden som vi har valt att bifalla. Anledningen
            till det kan vara att det när det gäller det som yrkas redan är
            en proposition som är på väg till riksdagen. Det gäller exempelvis
            synnerligen grovt narkotikabrott, frågan om förverkande samt deltagande
            i väpnad konflikt utomlands. Det kan också vara en utredning som
            redan har satts igång i enlighet med motionsyrkandet. Exempel
            på det är punkt 14 om det straffrättsliga skyddet för enskildas
            personliga integritet. Där har vi nu en parlamentarisk utredning
            vars främsta syfte är att neutralisera brotten olaga hot, förtal
            och så vidare. Det handlar också om utredningen om punkterna 18,
            19 och 20, som avser köp av sexuell handling av barn, köp av sexuell
            tjänst och kontakt med barn i sexuellt syfte – det som kallas
            gromning.
          </note>
          <note>
            Avslutningsvis vill jag kort redogöra för våra egna ambitioner
            på det straffrättsliga området.
          </note>
          <note>
            Vi vill vidta åtgärder mot den grova organiserade brottsligheten,
            satsa mot den ekonomiska brottsligheten, tillsätta en granskningskommission
            för våldtäktsärenden, där vi även har tillsatt en parlamentarisk
            utredning med nya direktiv för att utreda samtycke och oaktsamhet,
            ta bort dubbel straffbarhet vid sexköp, kriminalisera sexköp utomlands,
            skärpa kampen mot sexuell exploatering av barn och unga, komma
            till rätta med kränkningar, förtal och olaga hot på internet,
            komma till rätta med hatbrotten, bekämpa drogrelaterad brottslighet,
            skärpa åtgärderna mot alkohol i trafiken, öka stödet för brottsofferjourerna,
            satsa på forskning och evidens i det brottsförebyggande arbetet,
            åstadkomma snabbare handläggning av ungdomsbrott och bekämpa terrorism.
          </note>
          <note>
            Redan nu har vi lagstiftat om insatser mot idrottshuliganism,
            vilket var en prioriterad fråga för regeringen.
          </note>
          <note>
            Mot bakgrund av det anförda yrkar jag bifall till förslaget i
            utskottets betänkande.
          </note>
          <note>
            (Applåder)
          </note>
          <note>
            I detta anförande instämde Arhe Hamednaca (S).
          </note>
          <note type="speaker">
            Anf. 71 KRISTER HAMMARBERGH (M):
          </note>
          <note>
            Fru talman! Straffrätten är ett viktigt och prioriterat område.
            Det är precis som den föregående talaren sa. Det är lite historiskt
            just nu i kammaren i Sveriges riksdag.
          </note>
          <note>
            Inte sedan enkammarriksdagen infördes 1971 har ett utskott lämnat
            över så många tillkännagivanden till kammaren. År 1988 nämndes.
            Men då gjordes några ytterligare yrkanden i kammaren. Därför blev
            det i kammaren fler tillkännagivanden. Men detta är unikt.
          </note>
          <note>
            Jag ska nu för tids vinnande yrka bifall endast till reservation
            8, även om vi stöder våra övriga reservationer.
          </note>
          <note>
            Vi kände ganska snabbt en viss oro när propositionslistan kom
            från regeringen. Man brukar kunna säga att man har en frånvarande
            regering, men jag skulle vilja säga att vi har en politik utan
            närvaro just nu på justitieområdet. Det är idéfattigt, och det
            är händelsefattigt. Propositionslistan är inte imponerande. Det
            har oroat oss. Nu känner vi att riksdagen måste börja ta initiativet,
            så att något händer.
          </note>
          <note>
            I den här långa listan finns det nästan inget med politiskt innehåll
            över huvud taget. Det handlar om tekniska saker, som lantmäterisammanträden
            och regler. Det gäller internationell järnvägstrafik och den typen
            av ärenden och anpassning till beslut från Europeiska unionen.
          </note>
          <note>
            De eventuella politiska beslut som har nämnts, som handlar om
            narkotikalagstiftning och identitetsstölder, ligger någonstans
            bortom hösten – kanske. Mer noggrant än så ligger inte propositionslistan.
            Därför måste vi från Alliansen ta ett ansvar. Riksdagen måste
            ta ett ansvar, så att inte det här området plötsligt blir ett
            område där ingen utveckling längre sker.
          </note>
          <note>
            Vi ville sitta kvar vid regeringsmakten från Alliansens sida.
            Vi konstaterade att vi förlorade valet. Men vi hade förberett
            oss för nästa period. Vi förberedde också lagstiftning, som gör
            att det nu finns ett dukat bord för den sittande regeringen. Det
            är inget problem med dessa tillkännagivanden, för det grundläggande
            materialet är redan framtaget och i många fall remissbehandlat
            och färdigt. Det är bara att köra, om man vill.
          </note>
          <note>
            Jag ska kort, så kort det går med 17 tillkännagivanden, nämna
            vad riksdagen nu kommer att besluta om.
          </note>
          <note>
            Det första handlar om människohandel och koppleri. Vi vill titta
            på det och se hur vi kan skärpa straffskalorna. Det är hemska
            och allvarliga brott. Jag noterar att de rödgröna reserverar sig,
            men man har egentligen ingen inriktning som förklarar varför.
            Det är för mig ett mysterium.
          </note>
          <note>
            I vissa lägen har regeringspartierna valt att inte reservera
            sig därför att det kommer en proposition. I andra fall har man
            valt att reservera sig därför att det kommer en proposition. Det
            känns inkonsekvent. I ytterligare andra fall nöjer man sig med
            ett yttrande, men man har samma motivering som när man reserverar
            sig. Jag vet inte om man måste utveckla ämnet kremlologi på något
            svenskt sätt för att försöka tolka vad det politiska innehållet
            i detta yttrande egentligen innebär. Konsekvent hänvisar man nämligen
            bara till beredning i Regeringskansliet eller eventuella utredningar
            som kommer senare. Men den politiska inriktningen finns inte.
          </note>
          <note>
            Jag blev inte heller mycket klokare av den föregående talaren.
            Den politiska inställningen var nämligen att man skulle komma
            till rätta med saker. Ja, det är viktigt att komma till rätta
            med det som är problem. Men för att man ska komma till rätta med
            saker måste man göra någonting politiskt. Man måste förbereda
            sig. Man måste fatta beslut, och man måste ändra lagstiftning.
            Det räcker inte med tomma ord. Därför tar i dag riksdagen sitt
            ansvar och ser till att lagstiftning kommer på plats.
          </note>
          <note>
            Jag nämnde människohandel. Vi vill öka det straffrättsliga skyddet
            för den personliga integriteten. Det är viktigt, för tekniken
            har förändrat villkoren just för människors personliga integritet.
            Det finns direktiv. För oss är det viktigt att ha en politisk
            signal om att direktiven nu också följs, så att vi får en politisk
            handling. När det gäller detta har S och MP yttrat sig. De hänvisar
            till en utredning. Det är inget ställningstagande.
          </note>
          <note>
            Vi måste hantera sexualbrotten. Vi har här tre tillkännagivanden.
            Det första handlar om att se över straffskalorna. I vissa fall
            ser vi rent av stötande domar. Vi har en diskussion som sker alltför
            återkommande. Det är alltså tillfälle att se över straffskalorna.
            Vi har skärpt straffskalorna, men vi vill se konsekvenserna av
            det och göra den här översynen.
          </note>
          <note>
            Det är dags att förändra straffminimum för den som köper sexuella
            tjänster av barn. Alldeles för ofta är det bötesstraff. Vi vill
            korrigera detta.
          </note>
          <note>
            Alliansregeringen införde själv brottet som kallas gromning,
            när man försöker lura barn att göra detta. Vi vill själva se över
            konsekvensen av det och kanske skärpa reglerna och också straffen.
            När det gäller detta yttrar sig S, V och MP utan någon egentlig
            inriktning. De hänvisar till en utredning. För oss är det viktigt
            att de direktiv som gavs följs och att det blir politisk handling.
          </note>
          <note>
            Riksdagen kommer i dag att tala om för regeringen att det är
            dags att införa ett nytt brott: inbrottsstöld. Det är viktigt.
            Många människor ser sina hem tömda och förstörda. De känner sig
            kränkta. Många äldre vågar knappt bo kvar. Det är viktigt att
            vi ser detta, för det sker i organiserad form i allt större utsträckning,
            och det är faktiskt många människor som får stora problem efteråt.
            När det gäller detta reserverar sig Socialdemokraterna. De yttrar
            sig inte, men de hänvisar på samma sätt som i ett yttrande till
            en utredning. Någon inriktning finns inte på papper, men i dag
            fick vi höra att de är negativa till det.
          </note>
          <note>
            Bedrägerier förekommer. Det är tre tillkännagivanden. Vi vill
            skärpa straffen när det börjar ske systematiskt. Vi måste anpassa
            oss till den moderna tekniken. Det är det första tillkännagivandet.
            Vi vill kriminalisera id-stöld. Det är glädjande att Socialdemokraterna
            också tycker att det är viktigt. Arbetet är ju så gott som färdigt.
            Vi vill få en översyn när det gäller de systematiska fakturabedrägerierna,
            och vi vill att det ska ske senast den 1 oktober. Vi har tidssatt
            det. Varför? Allt är färdigt. Det är bara att göra det. Tryck
            på knappen! Agera! Gör någonting! Riksdagen talar om för er att
            ni nu ska göra det. Här har man reserverat sig. Det är svårt att
            veta om man inte vill, om man kanske vill eller om man vill vänta,
            det vill säga samma sak som i alla andra yttranden.
          </note>
          <note>
            När det gäller narkotika är logiken annorlunda hos Socialdemokrater
            ­ na, eftersom de precis som med id-kapningen ska lägga fram en
            proposi ­ tion och säger att man inte behöver reservera sig. Man
            tycker nämligen så ändå. Däremot var man tvungen att reservera
            sig för att man skulle lägga fram en annan proposition, så det
            är svårt att se konsekvensen. Det verkar som att det har suttit
            17 olika personer och konsekvent gått igenom detta, men den sammanhållande
            handen verkar inte finnas i utskottet från Social ­ demokraternas
            sida.
          </note>
          <note>
            Här vill vi i alla fall – och det har vi arbetat med länge –
            se till att vi får en straffskärpning när det gäller grova narkotikabrott
            och grov narkotikasmuggling. Det är som en konsekvens av de tidigare
            domarna i Högsta domstolen.
          </note>
          <note>
            Vi har två tillkännagivanden när det gäller straffmätning. Även
            där har vi tidssatt det till den 1 oktober. Det gäller straffskalorna
            för allvarliga våldsbrott, grova olaga hot, grovt tvång, grov
            misshandel, grov utpressning, grovt rån, synnerligen grov misshandel
            och dråp. Vad vi vill göra är att se över minimistraffen, som
            i dag är för låga. Här har den så kallade majoriteten reserverat
            sig, men det finns inget ställningstagande.
          </note>
          <note>
            Vi vill se över straffmätning vid flerfaldig brottslighet, det
            vill säga den så kallade straffrabatten. Här väljer man att reservera
            sig, men man gör inget ställningstagande.
          </note>
          <note>
            När det gäller den grova organiserade brottsligheten finns det
            tre tillkännagivanden. Det första rör skärpta straff för de brott
            som sker inom ramen för den grova organiserade brottsligheten.
            Det andra handlar om att det ska bli lättare att förverka den
            kriminellas egendom, alltså den egendom som egentligen är någon
            annans egendom. Det tredje gäller att man ska kunna skärpa och
            utvidga straffansvaret för den som underlåter att avslöja och
            förhindra brott. S och MP reserverar sig.
          </note>
          <note>
            Vi har även försök till häleri – en logisk sak. Vi har i dag
            ett penningtvättsbrott, och där är försöksbrottet kriminaliserat.
            Det är rimligt att göra det även för häleri. Här är det tydligt
            att S inte vill.
          </note>
          <note>
            När det slutligen gäller terrorism ska jag faktiskt ge regeringen
            kredit, för det här har det åtminstone pratats om. Vi vill nu
            se att vi snabbt får tilläggsdirektiv när det gäller det straffbara
            området för deltagande, och jag tror att regeringen är på rätt
            väg på det här stället. Vad gäller de övriga 16 tillkännagivandena
            har jag dock få förhoppningar.
          </note>
          <note>
            Jag hade kunnat berätta vad vi vill göra mer – det blir ju fler
            riksdagsår – men min talartid har tagit slut. Jag vill dock säga
            att riksdagens arbetsformer inte är oseriösa. Ett tillkännagivande
            är någonting man ska ta väldigt seriöst. Jag tror att man ska
            vara försiktig med att skåpa ut riksdagens arbetssätt, och man
            bör som socialdemokrat tänka på om man ska ha olika praxis när
            man sitter i majoritet och när man sitter i opposition. Vår vana
            från Socialdemokraterna är nämligen att man hanterar tillkännagivanden
            genom att ge ett tillkännagivande om att man tidigare har gett
            ett tillkännagivande – utan något egentligt innehåll.
          </note>
          <note>
            Fru talman! I dag skriver vi historia. Riksdagen visar sin makt.
            När en regering är svag ska riksdagen visa sin makt. Det betyder
            att svensk demokrati fungerar, och det kan vi vara stolta över.
            Nu ankommer det på regeringen att göra det som ska göras. Det,
            mina vänner, kommer vi att följa väldigt noga.
          </note>
          <note>
            (Applåder)
          </note>
          <note>
            I detta anförande instämde Pia Hallström (M).
          </note>
          <note type="speaker">
            Anf. 72 LAWEN REDAR (S) replik:
          </note>
          <note>
            Fru talman! Jag tackar Krister Hammarbergh för redogörelsen.
            Det finns ju många frågor där vi är överens med varandra, och
            det finns många prioriteringar som vi ser är våra gemensamma utmaningar
            för hela utskottet.
          </note>
          <note>
            Min fråga avser idén om att nykriminalisera begreppet inbrottsstöld.
            Det är nämligen, som jag tidigare angav, inte med hänvisning till
            en utredning jag beskrev hur vi ser på frågan, utan det var med
            hänvisning till ett brott som redan finns i brottsbalken. I brottsbalkens
            8 kap. 4 § har vi ett brott som heter grov stöld. Min fråga till
            Moderaterna är varför vi behöver en nykriminalisering på området
            när det redan är kriminaliserat. Är det inte bättre att prioritera
            resurserna till polisen och rättsväsendet så att vi kommer till
            rätta med den organiserade brottsligheten?
          </note>
          <note type="speaker">
            Anf. 73 KRISTER HAMMARBERGH (M) replik:
          </note>
          <note>
            Fru talman! Vi har länge jobbat mot den grova organiserade brottsligheten,
            och vad som är viktigt att komma ihåg är att man inte kan jobba
            med enbart en sak. Vi har jobbat med polisens omorganisation,
            och vi har fått polisen och andra myndigheter att börja samverka
            för att jobba mot den grova organiserade brottsligheten. Vi har
            satsat mer resurser, och vi har kommit med ny lagstiftning. Allt
            detta måste man göra.
          </note>
          <note>
            Det här är dock en del som också är viktig. Vi har exempelvis
            – jag tar en annan punkt där ni är emot – snatteri, där utredningen
            föreslår ringa stöld. Varför? Jo, för att påföljderna inte riktigt
            fungerar som det är riggat i dag. Vi ser när det gäller inbrott
            att det inte fungerar riktigt som det är tänkt och som vi vill
            att det ska. Det är ett allvarligt brott som kränker människors
            integritet. Det gör att många människor får svårt att bo kvar
            och leder till att många människor får psykisk ohälsa efteråt,
            men straffmätningssystemet klarar inte av att fånga upp detta.
            Det är därför vi vill införa den här brottsrubriceringen.
          </note>
          <note>
            Sedan skulle jag rekomme ndera Socialdemokraterna att redo visa
            era argument i de texter ni har. Det är nämligen en sak att säga
            det här i debatten, men det kan vara klokt att sätta det på pränt
            i de egna reservationerna och yttrandena.
          </note>
          <note type="speaker">
            Anf. 74 LAWEN REDAR (S) replik:
          </note>
          <note>
            Fru talman! Vi har ett brott som heter grov stöld, och det kännetecknas
            av att stölden inte enbart är neutraliserad utan att beteckningen
            grov stöld är inbegripen innan.
          </note>
          <note>
            Vi menar att prioriteringen på området måste vara att komma till
            rätta med den organiserade brottslighet som just nu sköljer som
            en våg över Sverige och där vi ser många inbrottsstölder. I statistiken
            från Brå syns det förvärrade läget vad gäller inbrottsstöld sedan
            2011. Då menar vi att det hade behövts ytterligare prioriteringar
            tidigare för att komma till rätta med problemet. Det görs inte
            genom en nykriminalisering, utan det görs genom att investera
            ännu mer i polisens resurser och genom att bejaka omorganiseringen.
          </note>
          <note>
            Det handlar om att komma till rätta med det här problemet genom
            olika typer av insatser, men det är inte nödvändigt med en nykriminalisering.
          </note>
          <note type="speaker">
            Anf. 75 KRISTER HAMMARBERGH (M) replik:
          </note>
          <note>
            Fru talman! Jag tror att debattören egentligen menar seriebrottslighet.
            Ibland kallas det även mängdbrottslighet; det finns en massa olika
            termer. Jag vill påpeka att satsningen gjordes för att försöka
            få myndigheterna att jobba ihop. Vi har dock sett brister i polisorganisationen,
            och det var därför vi efter förslag från den dåvarande regeringen
            fattade beslut om att se över polisens organisation.
          </note>
          <note>
            Det är naturligtvis viktigt att vi får polisen att jobba effektivare
            över landet när det gäller att häva den här typen av brottslighet,
            men man måste jobba även med påföljdsdelen. Det har att göra med
            hur polisen prioriterar olika typer av brott, men det handlar
            också om att det faktiskt ska bli en påföljd som är någorlunda
            avskräckande eller åtminstone inkapaciterande under en tid. De
            människor som åker land och rike runt och tömmer människors hem
            ska få en påföljd som är kännbar, och där fungerar inte systemet
            fullt ut i dag.
          </note>
          <note type="speaker">
            Anf. 76 KENT EKEROTH (SD):
          </note>
          <note>
            Fru talman! Betänkandet behandlar som vi vet i mångt och mycket
            strafflängd för olika sorters brott. Vad som står klart sedan
            förra veckan är att en majoritet i utskottet i dag kommer att
            rösta ned regeringen, inklusive Vänsterpartiet på sina håll, i
            hela 17 olika frågor. Det är som tidigare talare har varit inne
            på historiskt.
          </note>
          <note>
            Anledningen till att det händer är att Sverigedemokraterna och
            allianspartierna gör gemensam sak rörande straff för bland annat
            allvarliga våldsbrott, köp av sexuell handling av barn, inbrottsstölder
            och flerfaldig brottslighet. Förutom det anmärkningsvärda att
            regeringen åker på så många nederlag i riksdagen finns det en
            annan intressant aspekt, nämligen det faktum att allianspartierna
            efter att ha förlorat makten närmar sig den politik och de förslag
            Sverigedemokraterna ivrigt försökte få igenom under Alliansens
            tid i regeringsställning.
          </note>
          <note>
            Under de fyra år som vi satt i riksdagen före denna mandatperiod
            struntade Alliansen i att få igenom många av de förslag som de
            här i dag säger ja till. Så har det sett ut.
          </note>
          <note>
            Tittar vi på några av de förslag Alliansen har lagt fram ser
            vi att det är förslag som de för inte så många månader sa nej
            till och dessutom i vissa fall argumenterade emot.
          </note>
          <note>
            Till exempel föreslår Alliansen i dagens betänkande att straffet
            för människohandel ska skärpas. Det är jättebra, och jag menar
            det på allvar. Det är bra att Alliansen tar detta steg när de
            inte sitter i regeringen.
          </note>
          <note>
            SD väckte en motion om detta i oktober 2011, för tre och ett
            halvt år sedan. Vi ville utdöma hårdare straff för människohandel.
            Vad gjorde allianspartierna vid detta tillfälle? De argumenterade
            emot och röstade nej.
          </note>
          <note>
            När Alliansen satt vid makten och hade fyra år, eller till och
            med åtta år, på sig att göra något gjordes inte mycket. Visst,
            det blev vissa förbättringar vad gäller exempelvis sexbrott mot
            barn. Men det fattades uppenbarligen mycket, för en månad efter
            att Alliansen förlorade makten lade de fram ett förslag om att
            skärpa straffen för bland annat detta.
          </note>
          <note>
            Varför gjordes inget när Alliansen satt i regeringen? Ni hade
            möjligheten. Ni skulle ha fått majoritet i kammaren om ni tagit
            hjälp av oss, men det gjorde ni inte.
          </note>
          <note>
            Jag ska inte skälla för mycket, för det är positivt att Alliansen
            nu gör det SD velat göra hela tiden. Men det är kanske lite ineffektivt
            att inte göra det när man kan och göra det när man inte kan, alltså
            nu.
          </note>
          <note>
            Ett annat exempel är det förslag om inbrottsstöld som Alliansen
            har väckt i en motion. Hör och häpna, det var ett av de första
            förslag vi lade fram i riksdagen. Den 27 oktober 2010 väckte vi
            en motion med innebörden att vi ville uppdra åt alliansregeringen
            att se över straffskalorna för sådana brott som mord, våldtäkt,
            väpnat rån, misshandel, narkotikahandel och inbrott. Liknande
            motioner väckte vi 2011, 2012, 2013 och i höstas, vartenda år.
          </note>
          <note>
            Då var det jättedåliga förslag, tyckte Alliansen. Det var inte
            intressant över huvud taget. Men nu är det intressant, och det
            är ett steg framåt.
          </note>
          <note>
            Låt mig ta ett annat exempel. Enligt en alliansmotion vill allianspartierna
            ha strängare syn på återfall i likartad brottslighet när straffet
            ska bestämmas, det som i Sverige kallas straffrabatt.
          </note>
          <note>
            Vad känner vi igen detta från? Jo, det är en av SD:s paradgrenar.
            Vi väckte en motion om det den 27 oktober 2010, och vi väckte
            motioner om det 2011, 2012, 2013 och 2014.
          </note>
          <note>
            Jag kommer ihåg andra debatter i kammaren. När jag hade hållit
            mitt anförande gick allianspartierna upp och sa: Så där kan vi
            inte göra, för då blir det kombinationsprinciper och alldeles
            för långa straff.
          </note>
          <note>
            Ett annat exempel, som inte behandlas i detta betänkande, var
            slopandet av tvåtredjedelsfrigivningen. Då sa Johan Linander från
            Centerpartiet: Det kan vi inte göra, för då blir tröskeleffekterna
            jättestora när man fyller 18 år. Men sedan sa Beatrice Ask: Det
            ska vi ändå göra.
          </note>
          <note>
            Så har vi frågan om skärpta straff för vissa allvarliga våldsbrott.
            Här har Alliansen också svängt. Från dag ett har vi krävt ordentliga
            straff. Jag har i talarstolen gång på gång påpekat för alla andra
            partier det orimliga i att till exempel utdöma 130 timmars samhällstjänst
            för en misshandel som nära nog ledde till en sjukpensionärs död
            eller att den person som dödade en oskyldig 16-årig flicka fick
            tre år i svensk ungdomsvård och inte ens blev utvisad.
          </note>
          <note>
            Jag hade till och med en interpellationsdebatt med Beatrice Ask
            om dessa låga straff. Den finns att beskåda på riksdagens hemsida
            och på Youtube. Beatrice Ask sa då att hon var nöjd med nivåerna
            på straffen.
          </note>
          <note>
            När Alliansen inte längre sitter vid makten kryper de till korset
            och vill att de allvarligaste brotten ska straffas hårdare, vilket
            de skriver i sin mo ­ tion. Jag kan bara säga: Grattis! Det tog
            lång tid, men bättre sent än aldrig.
          </note>
          <note>
            Fru talman! De beslut vi fattar i dag är med andra ord ett steg
            framåt. I 17 fall får vi nu majoritet för förbättringar i svensk
            lag. Frågan är vad regeringen kommer att göra med dessa tillkännagivanden,
            men vi får hålla ögonen på dem och se till att det blir något
            av det.
          </note>
          <note>
            Utöver dessa tillkännagivanden där vi gör gemensam sak med Alliansen
            – och trots min kritik gläder det mig att vi gör det – har vi
            i 19 frågor reserverat oss mot majoritetens beslut. Vi anser till
            exempel att straffen för mord bör skärpas och att man ska införa
            riktiga livstidsstraff. Det är de andra emot, inklusive Alliansen.
          </note>
          <note>
            Vi anser att misshandel av gravida ska ses som våld mot två personer.
            Majoriteten nöjer sig med att det ska ses som försvårande omständighet.
          </note>
          <note>
            Vi anser inte heller att brottslingar ska få rabatt på sitt straff
            bara för att polisen har gjort fel vid förundersökningen eller
            dylikt. I stället menar vi att polisen eller den som har gjort
            fel ska utredas. Bara för att polisen har använt fel metod eller
            gjort något annat fel ska inte en brottsling få mildare straff.
            Hans brott har knappast blivit mildare för att polisen har gjort
            fel.
          </note>
          <note>
            Vi har många reservationer, och jag kommer inte att gå igenom
            alla i dag. Jag vill dock poängtera, trots min kritik, att det
            är positivt att vi gör gemensam sak. Jag tror att vi kommer att
            göra gemensam sak i många andra fall när det gäller kriminalpolitiska
            förslag. Det ser vi redan i betänkanden som kommer. Kanske är
            det inte lika mycket som i detta betänkan ­ de, men det är på
            g.
          </note>
          <note>
            Utöver de frågor jag har redogjort för i all korthet finns det
            frågor som SD står för som de andra inte står för. Men precis
            som allianspartierna har närmat sig Sverigedemokraterna i de förslag
            som de tidigare har sagt nej till tror jag att de även kommer
            att närma sig oss när det gäller kritiken mot kvotering till myndigheter
            inom rättsväsendet, vilket jag talat om innan, och de sänkta krav
            som har införts för att blidka vissa politiskt korrekta idéer.
          </note>
          <note>
            Inte minst gäller det de politiskt korrekta påbuden från olika
            rättsvårdande myndigheter som gör att man inte vill eller vågar
            ta itu med problematiken med illegala invandrare, vilket man slutade
            helt med efter ett mediedrev, eller tiggeriproblematiken, vilket
            man också slutade med efter ett mediedrev, eller frågan om ordentlig
            gränskontroll. Det blir dock en senare debatt, fru talman.
          </note>
          <note>
            Vi står bakom våra reservationer och de tillkännagivanden vi
            har varit delaktiga i, men för tids vinnande yrkar jag bifall
            bara till reservationerna 33 och 36.
          </note>
          <note type="speaker">
            Anf. 77 KRISTER HAMMARBERGH (M) replik:
          </note>
          <note>
            Fru talman! Det finns aldrig någon anledning att drösa ett antal
            tillkännagivanden på en regering som gör något. Det hade varit
            konstigt om vi samtidigt som regeringen hade en klar inriktning,
            en klar politik och en klar förändring av straffrätten skulle
            ha gjort tillkännagivanden.
          </note>
          <note>
            Låt mig ställa några faktafrågor, Kent Ekeroth. Hur många gånger
            förändrades straffet för mord under alliansregeringen? Du säger
            att inget hände. När infördes ”synnerligen grov misshandel”? När
            infördes den allmänna straffskärpningsregeln för våldsbrott? Hur
            många gånger har vi utvidgat det straffbara området vad gäller
            sexualbrott? Det är bara några exempel.
          </note>
          <note>
            Jag kan ge Socialdemokraterna rätt i att det är viktigt att ha
            genomarbetade förslag. Vi måste ha en fungerande lagstiftning.
            Det är också viktigt att vi i riksdagen jobbar igenom våra motioner
            och förslag på ett bra sätt, inte bara hemställanspunkter utan
            även brödtexter. Det är viktigt att de är formulerade på ett bra
            sätt så att de kan utgöra underlag för fortsatt arbete.
          </note>
          <note>
            Straffrabatten är en känd moderat ståndpunkt. Vi har tyckt detta
            länge, och nu är vi här. Vi har skärpt straffen för de allvarliga
            våldsbrotten.
          </note>
          <note>
            Vi överprövar inte domstolarna, men vi förbereder lagstiftningen.
            Den förra regeringen har förberett så mycket lagstiftning att
            vi kan ställa krav på att den nuvarande regeringen ser till att
            det bli r verklighet. Därav dagens tillkännagivanden.
          </note>
          <note type="speaker">
            Anf. 78 KENT EKEROTH (SD) replik:
          </note>
          <note>
            Fru talman! Jag hann inte skriva upp alla frågor jag fick, men
            det stämmer att Alliansen har gjort en del saker. Alliansen för
            en bättre kriminalpolitik än vad de rödgröna gör. Det är jag den
            första att tillstå.
          </note>
          <note>
            Därför var det synd att ni inte fortsatte att regera med vårt
            stöd, vilket ni hade kunnat göra. Då hade ni kunnat åstadkomma
            de förändringar ni säger att ni vill göra, trots att ni inte gjorde
            dem under åtta år. Ni tog inte bort tvåtredjedelsfrigivningen,
            som Beatrice Ask aviserade att ni ändå skulle ta bort till slut.
            Ni gjorde inte alla de saker som vi nu går igenom i betänkandet
            och som vi har bett er att göra tid efter annan.
          </note>
          <note>
            Jag har fått kritik av Alliansen för att jag tar upp exempel
            från domar i svenska domstolar. Det sägs att jag har en förkärlek
            för att läsa domar. Det gör jag för att visa hur domstolarna praktiserar
            svensk lag.
          </note>
          <note>
            Detta visar att vi har för låga straff inom alldeles för många
            områden, och ibland har rättsväsendet alltför dåliga befogenheter.
            Det har jag presenterat under fyra år här i kammaren, och ingenting
            har hänt.
          </note>
          <note>
            Ni har utökat straffen på området, Krister Hammarbergh, och gjort
            om straffskalan för mord, men den är fortfarande för låg. Ni har
            fortfarande inte kommit till rätta med de extremt låga straffen
            för unga brottsutövare. En person som mördat en 16-årig flicka
            fick tre års ungdomsvård.
          </note>
          <note>
            Ni kan inte stå här och vara stolta när vi har 130 timmars samhällstjänst
            för att nästan slå ihjäl en 61-årig sjukpensionär. Då kan man
            inte vara stolt. Då måste man vara självkritisk.
          </note>
          <note>
            Alliansen har gjort en del bra saker, men tyvärr alltför lite
            och alltför sent. Det är därför som ni, en månad efter det att
            ni förlorade makten, kom med alla de ambitioner vi nu behandlar.
            Detta måste ändå visa att ni missade något under era åtta år.
          </note>
          <note type="speaker">
            Anf. 79 KRISTER HAMMARBERGH (M) replik:
          </note>
          <note>
            Fru talman! Nu får du nog bestämma dig, Kent Ekeroth, för om
            något hänt eller inte. Det hände massor.
          </note>
          <note>
            Den enda fråga jag ställde var: Hur många gånger har påföljden
            för mord ändrats? Du ska få en fråga till sedan. Det hände massor.
            Det är klart att det i retoriken är enkelt att säga ingenting
            hände.
          </note>
          <note>
            Det vi ser i dag är ett antal förberedda förslag som är färdiga
            att göra lagstiftning av. Det är väldigt viktigt att vi är noga
            med lagstiftningen, att vi förbereder, att vi har en god remissbehandling
            och att vi kan ta med alla aspekter. Det kommer vi att göra även
            fortsättningsvis.
          </note>
          <note>
            Vi läser också domar. Det är en anledning till att vi tittar
            på och ser över lagstiftningen. Ibland får vi erkänna att lagstiftningen
            inte fick den effekt som vi själva hade tänkt. Då ser vi över
            den också och är självkritiska.
          </note>
          <note>
            Jag ska ge dig en sista fråga, Kent Ekeroth. Den första var hur
            många gånger vi har ändrat straffet för mord. Den andra är: Vill
            du verkligen slarva igenom lagstiftning på det straffrättsliga
            området, eller vill du göra det på ett noggrant sätt?
          </note>
          <note type="speaker">
            Anf. 80 KENT EKEROTH (SD) replik:
          </note>
          <note>
            Fru talman! Hur många gånger straffet för mord görs om spelar
            väl ingen roll när det är för lågt? Det är fortfarande för lågt
            i dag.
          </note>
          <note>
            När ni lämnade makten var straffskalan för mord fortfarande för
            låg. Vi vill ha ett riktigt livstidsstraff där nycklarna slängs
            iväg och där man får stanna kvar. Straffskalan är för låg. Vi
            har en motion i det här betänkandet om att höja den tidsbestämda
            varianten av straffet för mord till livstid.
          </note>
          <note>
            Vill vi slarva igenom lagstiftning? Nej. Vad är det för fråga?
            Det är klart att vi inte vill. Vi har haft de här förslagen hur
            länge som helst. Vi har pratat med folk inom de rättsvårdande
            myndigheterna, polisen, domstolar och åklagare. Jag pratade till
            exempel med en åklagare inom organiserad brottslighet. Han sa:
            Vet du vad Sverige brukar göra? Jo, för lite, för sent.
          </note>
          <note>
            Så är det. Det är därför vi står här och diskuterar om straffet
            för människohandel ska skärpas. Det är därför ni nu har lagt fram
            förslag om att straffen för inbrott ska skärpas. Ni har gjort
            för lite, för sent. Det är därför vi står här nu och pratar om
            att skärpa straffen för vissa allvarliga våldsbrott. Ni har gjort
            för lite, för sent.
          </note>
          <note>
            När jag pratar om de här domarna gång efter annan i den här kammaren
            finns det väldigt få argument att dra fram. Det är svårt att argumentera
            mot den faktiska verklighet som blir resultatet av en alltför
            mesig kriminalpolitik. Det är därför vi står här med de löjeväckande
            låga straffen för såväl våldtäkt och mord som misshandel och organiserad
            brottslighet.
          </note>
          <note>
            När det handlar om befogenheterna för polisen vid avlyssning
            och buggning har vi föreslagit att detta ska bli enklare, liksom
            att kameraövervaka. Allt sådant kommer så småningom. Där har gjorts
            för lite, för sent. Annars hade ni inte själva stått här och diskuterat
            det.
          </note>
          <note>
            Det är den enklaste och mest logiska slutsatsen man kan dra efter
            åtta år av Alliansens maktinnehav.
          </note>
          <note type="speaker">
            Anf. 81 ANNIKA HIRVONEN (MP):
          </note>
          <note>
            Fru talman! Inledningsvis efterlyser jag mer fokus på kunskap
            i den här debatten.
          </note>
          <note>
            Vi har nu haft en lång diskussion om vem som vill höja straffen
            mest för flest brott och vem som har höjt flest straff under hur
            lång tid. Jag önskar att svensk kriminalpolitik kunde gå tillbaka
            till ett fokus på att minska brottsligheten genom att förebygga
            brott och genom att se till att den kriminalvård vi har fokuserar
            på att de som har blivit dömda för brott inte återfaller snarare
            än att hemfalla till en missriktad populistisk diskussion om vilka
            straff som behöver höjas och vilka brott som behöver byta namn.
          </note>
          <note>
            Faktum är att ju mer människor vet om omständigheterna när de
            tillfrågas om nivåerna för straff, desto närmare hamnar deras
            bedömning om vilket straffvärde en gärning ska ha det som domstolarna
            dömt ut. Ibland – ganska ofta, när de får riktigt mycket kunskap
            – lägger de sig lägre än det straff som domstolarna har lagt sig
            på. Jag tror att vi ska komma ihåg det när vi tävlar i den populistiska
            straffskärpningsretoriken.
          </note>
          <note>
            Fru talman! Min förhoppning är att detta i stället blir en mandatperiod
            där vi för tillbaka straffrättspolitiken från populism till kunskapsförankring
            och från ett ensidigt fokus på skärpta straff.
          </note>
          <note>
            I dag kommer riksdagen att rösta för 17 tillkännagivanden. Krister
            Hammarbergh efterfrågar logik. Jag måste instämma i den efterfrågan.
            Vad är logiken i att tillkännage för regeringen att regeringen
            ska fortsätta med det som regeringen håller på med?
          </note>
          <note>
            Trots allt är vi i flera fall överens, och det vet Krister Hammarbergh
            och Moderaterna mycket väl. Justitieministern har själv stått
            här i kammaren och aviserat en proposition som handlar om identitetsstölder.
            Krister Hammarbergh vet att den också finns i listan över propositioner.
          </note>
          <note>
            Många av de tillkännagivanden som läggs fram handlar om utredningar
            som pågår och där vi i sak är överens. Men, fru talman, en stor,
            avgörande skillnad mellan regeringspartierna och oppositionspartierna
            tror jag är att vi från regeringspartierna föredrar att invänta
            den beredning och de utredningar som pågår.
          </note>
          <note>
            Man får därför erkänna att vissa av tillkännagivandena framstår
            som tämligen onödiga. Vi har till exempel precis satt igång den
            utredning som ska se över moderniserat straffrättsligt skydd för
            den personliga integriteten. Där har alla partier fått utse representanter.
          </note>
          <note>
            Det framstår trots allt som lite onödigt att ge ett tillkännagivande
            i en fråga där vi är överens och där vi har stort inflytande på
            processen. Jag hoppas att vi framöver kan jobba i en mer samarbetsinriktad
            anda där vi tar vara på den tillgång det är att vi har en bred
            enighet i många frågor mellan regeringspartierna och oppositionspartierna.
          </note>
          <note>
            Sedan ska vi vara ärliga med att det finns många frågor där vi
            inte är överens. En av dem har debatterats i dag, nämligen namnbytet
            på grov stöld. Det tycker vi framstår som något som är helt onödigt
            att lägga en massa tid, pengar och resurser på.
          </note>
          <note>
            Låt oss påminna oss, fru talman, om att vi har en situation där
            väldigt få brott klaras upp. Det gäller inte minst inbrotten;
            där pratar vi om några få procent – 3, 4 eller 5. Det är där vi
            måste lägga krutet. Vi måste se till att vi lagför dem som begår
            dessa brott snarare än att tro att lösningen är att byta namn
            på vad vi kallar dem som åker fast. De är mycket få.
          </note>
          <note>
            Man kan fråga sig om människor kommer att känna sig mer trygga
            om vi kallar det de har utsatts för för inbrottsstöld snarare
            än grov stöld. Jag ställer mig tvekande till det, fru talman.
          </note>
          <note>
            Fru talman! Under åtta år av alliansstyre har det funnits många
            möjligheter att driva igenom viktiga förändringar. Då gjorde riksdagen
            ett tillkännagivande kring sexualbrotten på grund av att regeringen
            inte tog tag i frågan. Nu pågår den utredningen.
          </note>
          <note>
            Även om jag i grunden erkänner att skärpta straff inte på någon
            allmänpreventiv nivå i största allmänhet minskar brottsligheten
            tror jag att det när det gäller sexualbrotten finns mycket att
            göra. Därför ser jag mycket fram emot den här regeringens höga
            ambitionsnivå när det kommer till sexualbrotten, vad gäller att
            arbeta förebyggande och normkritiskt samt ge resurser till skolorna
            så att eleverna får tid med sina lärare för att resonera om de
            här viktiga frågorna.
          </note>
          <note>
            Men det gäller naturligtvis också att se till att det vi tycker
            ska vara kriminaliserat också är det. Därför, herr ålderspresident,
            tror jag att det är viktigt att vi lägger fokus där det behöver
            göras lagändringar och därutöver fokuserar på att faktiskt bekämpa
            och förebygga brott.
          </note>
          <note>
            (Applåder)
          </note>
          <note>
            I detta anförande instämde Lawen Redar (S).
          </note>
          <note type="speaker">
            Anf. 82 KRISTER HAMMARBERGH (M) replik:
          </note>
          <note>
            Herr ålderspresident! Jag tror att man ska vara försiktig med
            att använda ord som ”kunskap” och ”faktum”. Det är bra att man
            kan hänvisa till saker. Men det kan vara farligt att hänvisa till
            en mycket gammal undersökning med få recipienter, till exempel.
            Åtminstone bör man veta när den gjordes och vem som gjorde den
            för att sedan försöka dra slutsatser om det straffrättsliga systemet.
          </note>
          <note>
            Att vi pratar straff i dag, Annika, beror på att betänkandet
            heter Straffrättsliga frågor . Då blir det lätt fokus just på
            straff. Men jag kan mycket väl hålla med om att det är viktigt
            att arbeta för att förebygga brott. Vi återkommer även där med
            tillkännagivanden. Vi tycker att det är viktigt att förhindra
            återfall och upplever nog att kriminalvården har blivit bättre
            efter de åtgärder som vi har vidtagit, men det finns säkert ytterligare
            förbättringspunkter.
          </note>
          <note>
            Vi har uppenbarligen en helt annan syn när det gäller straff.
            Jag har lyssnat på ett antal anföranden från Annika. Det har varit
            långa brandtal mot påföljder och straff. Samtidigt varierar det
            lite grann. När det gäller till exempel köp av sexuell tjänst
            av barn, som vi tycker är vidrigt, tycker uppenbarligen även Annika
            Hirvonen att straffen är för låga. Där håller hon med. När det
            gäller andra typer av sexuella brott håller Miljöpartiet också
            med om att straffen nog har betydelse.
          </note>
          <note>
            Det vore bra om vi kunde reda ut för riksdagen när straff är
            bra och när straff inte är bra. Det är lite svårt att hänga med
            i resonemanget.
          </note>
          <note type="speaker">
            Anf. 83 ANNIKA HIRVONEN (MP) replik:
          </note>
          <note>
            Herr ålderspresident! Inledningsvis gläds jag åt att också Krister
            Hammarbergh pratar om vikten av återfallsförebyggande och brottsförebyggande
            arbete. Jag hoppas att vi kan nå en bred enighet om att fokusera
            på de här områdena, som jag åtminstone tycker har varit för eftersatta
            under de åtta år som Krister Hammarberghs parti ledde arbetet.
          </note>
          <note>
            Jag tycker att vi ska ha straff för straffvärda gärningar, och
            nivån på straff behöver diskuteras. Att generellt höja straffen
            för än det ena, än det andra, vilket inte minst Sverigedemokraterna
            driver men som även Moderaterna verkar ha anslutit sig till i
            högre grad, tror jag inte på. Det beror helt enkelt på att det
            inte finns vare sig vetenskapligt, utredningsmässigt eller annat
            stöd för att det skulle leda till minskad brottslighet.
          </note>
          <note>
            På sexuallagstiftningens område, inte minst när det gäller våldtäkt,
            har vi ett problem med att inte allt som borde vara straffbart
            anses som brott. Att vi i dag inte har en samtyckeslagstiftning
            gör att det i praktiken finns en del fall som borde rubriceras
            som våldtäkt, om än inte jättemånga, men inte gör det. Jag tycker
            också att vi behöver överväga ett oaktsamhets ­ rekvisit, eftersom
            det i dag uppenbarligen begås gärningar som inte rubri ­ ceras
            som brott men som borde göra det. Det är där vi har en skillnad.
            När det behövs ska vi ha goda skäl för att höja straff eller nykriminalisera.
          </note>
          <note type="speaker">
            Anf. 84 KRISTER HAMMARBERGH (M) replik:
          </note>
          <note>
            Herr ålderspresident! Jag är gärna väldigt enig med Miljöpartiet
            i många frågor – men inte för att vara enig, utan det ska vara
            rätt också. Det är resultatet som räknas. Vi kan nog inte räkna
            med att kunna samarbeta om ni inte har några ambitioner och inte
            heller är på väg åt rätt håll, utan vi kommer att stå för vad
            vi uppfattar som en viktig och bra politik.
          </note>
          <note>
            När vi pratar om straffrättsliga frågor, som dagens betänkande
            gäller, tycker vi att det är viktigt att vi har påföljder som
            står i proportion till brottets allvar. Visst gör det mig lite
            bekymrad när Annika Hirvonen säger att man inte kan höja straffen
            för än det ena, än det andra och reserverar sig mot påföljdsskärpningar
            när det gäller allvarliga våldsbrott – som om det inte hade någon
            som helst betydelse.
          </note>
          <note>
            Däremot håller hon med oss – vilket i och för sig hedrar henne,
            men då gäller det inte oaktsamhet – när det gäller köp av sexuella
            tjänster från barn. Det är inte bra att vi har ett straffminimum
            som bara är böter, utan hon tycker att straffet är för lågt. Men
            hon kan inte reda ut för vare sig mig eller sig själv varför det
            är bra med höjda påföljder i det ena fallet men inte i det andra.
          </note>
          <note>
            Jag tror, herr ålderspresident, att det vore bra att ta sig en
            funderare på vad man egentligen vill. Det blir svårt att samarbeta
            om något som än slinker hit och än slinker dit och sällan går
            att ta på.
          </note>
          <note type="speaker">
            Anf. 85 ANNIKA HIRVONEN (MP) replik:
          </note>
          <note>
            Herr ålderspresident! Inte heller jag söker enighet bara för
            sakens skull, när vi faktiskt inte är eniga om många saker. Ni
            vill till exempel att staten ska prioritera och lägga en massa
            tid och resurser på att byta namn på inbrott i människors hem.
            På den punkten är vi helt överens om att vi inte behöver vara
            eniga.
          </note>
          <note>
            Krister Hammarbergh! Visst är det väl bra att man inte alltid
            säger att högre straff är lösningen på allt. Det måste ändå vara
            rimligt att vi gör det som vi från Socialdemokraterna och Miljöpartiet
            har varit tydliga med genom hela betänkandet, nämligen inväntar
            den beredning som pågår av de förslag som redan har utretts men
            också inte minst de utredningar som pågår. Det är genom den kunskapsinhämtande
            processen som vi kan komma fram till vad som är en bra idé inom
            straffrätten och inte.
          </note>
          <note>
            Här känns det som om Moderaterna ganska snabbt har glömt bort
            hur man för en ansvarstagande politik i regeringsställning och
            snarare hemfaller åt att söka konflikter även på de områden där
            det inte finns.
          </note>
          <note type="speaker">
            Anf. 86 JOHAN HEDIN (C):
          </note>
          <note>
            Herr ålderspresident! Betänkandet spänner över en lång rad områden,
            de flesta mycket viktiga. Jag väljer dock att lägga mitt fokus
            på det som jag upplever är allra viktigast just nu.
          </note>
          <note>
            Efter valet blev jag utsedd till vårt partis rättspolitiska talesperson.
            Det var nya uppgifter för mig, så det första jag satte igång att
            göra var att försöka koppla ett grepp om ämnet för att styra in
            arbetet mot prioriteringar. Vilket ska man ta tag i allra först?
          </note>
          <note>
            Det mesta som vi diskuterar och debatterar är naturligtvis oerhört
            angeläget. Men jag tyckte att det var viktigt att fundera på vem
            som är i störst behov av rättspolitikens intresse.
          </note>
          <note>
            Brott som begås mot barn är särskilt allvarliga, och barn är
            personer som förtjänar vår allra största uppmärksamhet. I Centerpartiet
            har vi jobbat lite med idéer kring detta. Vi vill införa ett särskilt
            barnmisshandelsbrott i brottsbalken. Många tror att det redan
            finns, men det är bara till hälften sant. Misshandel är naturligtvis
            förbjuden i lag, och barn omfattas visserligen av det brottet,
            men vi vill göra den viktiga markeringen att barn är särskilt
            viktiga och att barn har ett värde, att barn har rätt till en
            så trygg uppväxt som möjligt och att samhället ser allvarligt
            på såväl fysisk som psykisk misshandel.
          </note>
          <note>
            Av samma skäl vill vi också införa ett barnfridskränkningsbrott.
            Finessen med en sådan konstruktion är att ett större antal småbrott,
            som i sig har ett lågt straffvärde, tillsammans utgör en allvarlig
            kränkning mot barnen när barnen utsätts för dessa brott upprepat
            och systematiskt.
          </note>
          <note>
            Herr ålderspresident! En ny typ av bedrägligt beteende plågar
            barn och unga sedan några år. Det kallas gromning och går ut på
            att vuxna på olika sätt försöker närma sig barn på nätet i sexuella
            syften. Det är naturligtvis helt oacceptabelt, och detta måste
            vi göra någonting åt.
          </note>
          <note>
            Redan under alliansregeringens tid infördes en lag för att stävja
            dessa försök. Men sedan dess har det inte hänt så mycket som vi
            hade hoppats på. Det är nästan ingen som döms för dessa brott,
            trots att det är tydligt att de förekommer.
          </note>
          <note>
            Alliansregeringen tog också initiativ till en utredning som ska
            titta på hur lagstiftningen kan bli mer slagkraftig. Det kan handla
            om strängare straff, och det kan också handla om att göra det
            lättare att döma.
          </note>
          <note>
            Det är oerhört viktigt att vi nu ligger på regeringen och säkerställer
            att den fullföljer Alliansens linje om att gromningsbrotten ska
            tas på stort allvar. Vi får inte hamna i ett läge där regeringen
            lägger ned utredningen och skyller på bristande resurser när frågan
            borde vara prioriterad. Vi får inte heller låta regeringen vila
            på lagrarna och tänka att man gör detta sedan. Alla ska vara fullt
            medvetna om att onödig saktfärdighet från regeringens sida i fråga
            om detta angelägna ämne inte är acceptabel. Sedan tror jag att
            vi behöver göra en hel del mer när det gäller just gromning och
            de brott som drabbar unga på och genom nätet.
          </note>
          <note>
            Herr ålderspresident! Om jag skulle ge några handfasta råd till
            en ungdom eller ett barn som är ute på nätet och känner att han
            eller hon är i närheten av att drabbas av någonting sådant är
            det några saker som man bör tänka på.
          </note>
          <note>
            Det första är att avbryta kontakten så fort någonting börjar
            kännas obehagligt. Spara gärna sms eller annat som kan användas
            som bevis. Men avbryt kontakten. Det går inte att resonera med
            en gromare. Barnet och en gromare vill inte samma saker. Detta
            är en vuxen människa som försöker lura barnet att göra saker som
            barnet inte vill göra.
          </note>
          <note>
            Det andra är att prata med en vuxen, gärna med en förälder, men
            om det inte känns bekvämt kanske det finns en lärare eller en
            fritidsledare att prata med. Om inte det heller finns kan man
            ringa till Bris. Det finns säkert många andra ställen som man
            kan vända sig till också.
          </note>
          <note>
            Man ska också polisanmäla detta. Det är viktigt att detta kommer
            till polisens kännedom, så att de kan lägga ihop två och två och
            kanske kan se ett mönster. Polisen har kanske misst ankar mot
            någon sedan tidigare. Man kan också anmäla detta till dem som
            tillhandahåller den nättjänst där denna kontakt äger rum.
          </note>
          <note>
            Slutligen när det gäller dessa råd vill jag att dessa unga människor
            ska tänka på att det aldrig är deras fel. Som ung har man rätt
            att vara nyfiken och att ställa frågor och söka kontakt med alla
            typer av människor. Man har också rätt att göra misstag. Men en
            vuxen har aldrig rätt att försöka lura ett barn att göra saker
            som barnet inte vill.
          </note>
          <note>
            Jag tänkte också lite grann haka på den debatt som har ägt rum
            tidigare om inbrottsstöld. Det har delvis varit märkliga resonemang.
          </note>
          <note>
            Inbrott är någonting som inte bara drabbar materiellt utan som
            också drabbar den personliga integriteten. Att införa den nya
            brottsrubriceringen innebär att vi för upp nivån från att handla
            om bötesstraff till att handla om fängelsestraff. Det ökar seriositetsgraden
            för hela denna typ av brottslighet och visar att vi tar den på
            allvar. Jag tycker att resonemangen inte riktigt håller ihop.
            Jag är absolut för att vi ska införa brottsrubriceringen inbrottsstöld.
          </note>
          <note>
            Alla de brott som man ibland avfärdar som mängdbrott är inte
            mindre viktiga för att de är många. Det är snarare tvärtom. Det
            är för att de är många som vi måste ta itu med dem.
          </note>
          <note>
            Med dessa ord vill jag yrka bifall till min reservation 9 som
            handlar om barnfridskränkningsbrott.
          </note>
          <note>
            (Applåder)
          </note>
          <note type="speaker">
            Anf. 87 ANNIKA HIRVONEN (MP) replik:
          </note>
          <note>
            Herr ålderspresident! Jag vill påpeka att minimistraffet för
            inbrottsstöld, det som i dag heter grov stöld, redan är fängelse.
            Grov stöld är det nämligen när det handlar om att till exempel
            begå stöld i någon annans bostad. Då är fängelsestraff ministraffet.
          </note>
          <note>
            Jag ville bara påpeka det, eftersom det verkar finnas en missuppfattning
            om faktaläget i frågan.
          </note>
          <note type="speaker">
            Anf. 88 JOHAN HEDIN (C) replik:
          </note>
          <note>
            Herr ålderspresident! Det verkar inte som om polisen håller med,
            och jag tror definitivt inte att alla som drabbas av inbrott och
            ser att ingenting händer – det utreds inte – håller med. Jag tror
            att det verkligen finns anledning att rikta uppmärksamhet mot
            inbrottsstölderna. Det är ett stort problem, och man upplever
            att problemet har ökat.
          </note>
          <note>
            Jag har tittat lite i forskningen. Än så länge finns det inga
            tydliga forskningsstöd. Men folk kontaktar mig kanske varannan
            vecka och berättar om ligor som drar runt. Inte sällan är det
            dieseltankar som står på gårdsplaner som länsas. De som drabbas
            ringer till polisen, och i den mån polisen kommer gör de det alldeles
            för sent. Det finns all anledning att rikta mycket uppmärksamhet
            mot detta.
          </note>
          <note>
            Jag tror fortfarande att en ändring av rubriceringen för detta
            brott till inbrottsstöld är ett bra sätt att höja straffvärdet
            för denna typ av brottslighet och kriminalitet. Det är vi i Sverige
            värda för att känna trygghet.
          </note>
          <note type="speaker">
            Anf. 89 ANNIKA HIRVONEN (MP) replik:
          </note>
          <note>
            Herr ålderspresident! Jag vill verkligen instämma i det som Johan
            Hedin säger om att det är viktigt att vi fokuserar på att bekämpa
            inbrott i Sverige i dag. Det är alldeles för få som klaras upp.
            Vi talar om några enstaka procent. Det måste vi verkligen bli
            bättre på.
          </note>
          <note>
            Jag är dock övertygad om att vi inte blir bättre på det genom
            att vi sätter oss och skriver om texten i alla lagböcker. Det
            handlar snarare om att polisens arbete ska bli effektivare. Det
            handlar om att polisen ska bli duktigare metodmässigt och att
            vi ska få ut fler poliser. Vi är helt eniga om att det är ambitionen
            med den omorganisation som vi har gjort.
          </note>
          <note>
            Det är mycket skrämmande att höra beskrivningar av att människor
            upplever att polisen inte har tagit inbrotten eller stölderna
            på allvar. Så ska det naturligtvis inte gå till. Men, herr ålderspresident,
            att byta namn på detta brott, från grov stöld till inbrottsstöld,
            är tyvärr inte det som kommer att lösa detta problem. Men vi ska
            absolut rikta mer uppmärksamhet mot dessa brott.
          </note>
          <note type="speaker">
            Anf. 90 JOHAN HEDIN (C) replik:
          </note>
          <note>
            Herr ålderspresident! Det är många kloka saker som Annika Hirvonen
            framför här. Det handlar bland annat om lagstiftning och kriminalisering.
            Men det handlar också, precis som Annika Hirvonen säger, om polisens
            arbete och effektivitet. Men mot bakgrund av det är det utomordentligt
            märkligt att regeringen väljer att lägga ned den utredning som
            skulle se över hur man kan renodla polisens uppgifter, så att
            polisen kan bli ännu effektivare.
          </note>
          <note type="speaker">
            Anf. 91 ROGER HADDAD (FP):
          </note>
          <note>
            Herr ålderspresident! Jag vill först och främst yrka bifall till
            de reservationer där Folkpartiet finns med och inte minst vår
            reservation 21 om hot mot förtroendevalda.
          </note>
          <note>
            Flera talare har varit inne på att detta är ett historiskt betänkande
            med så många tillkännagivanden och att det är en viktig signal
            från justitieutskottet om att många av de reformer och utredningar
            som påbörjades av alliansregeringen och Folkpartiet ska genomföras.
            Det är bara något av dessa ärenden som har påbörjats av den nya
            regeringen, nämligen direktivet om terrorism som kom i december
            förra året. Det finns naturliga förklaringar till det, eftersom
            regeringen bara har suttit drygt ett halvår vid makten.
          </note>
          <note>
            Herr ålderspresident! Jag vill ta upp ett antal saker i betänkandet
            men inte allt. Betänkandet är nämligen mycket omfattande.
          </note>
          <note>
            Kvinnofridskränkning diskuteras indirekt i detta betänkande.
            Det finns ett antal yrkanden under paraplyet av alliansmotioner,
            bland annat om att införa ett nytt brott när det gäller barn.
            Jag vet att kammaren har debatterat frågan om våldsbrott och kvinnofridskränkning.
            Men jag vill ändå nämna detta med överträdelse av kontaktförbud.
            Vi ser gärna en skärpt uppföljning av den här lagstiftningen.
            När vi satt i regering fick vi kritik för att vi inte gjorde någon
            uppföljning innan vi skärpte lagstiftningen. Det är alltså en
            punkt som vi förordar.
          </note>
          <note>
            I går fick vi svar från justitieministern i kammaren på frågan
            om elektronisk fotboja. Regeringen öppnar nu upp för att se över
            kraven.
          </note>
          <note>
            Vi noterar och välkomnar det arbete som alliansregeringen påbörjade
            om en översyn av frågan om kriminalisering av kränkningar på internet.
            Det arbetet fortsätter fram till 2016, så det är för tidigt att
            dra några slutsatser.
          </note>
          <note>
            Jag vill särskilt kommentera bedrägeribrotten. Bedrägeribrotten
            i Sverige är ett stort och kraftigt växande problem. Det visar
            även underlag från Brottsförebyggande rådet som för ett år sedan
            fick ett uppdrag av alliansregeringen att analysera frågan och
            presentera förslag till förebyggande åtgärder.
          </note>
          <note>
            Många enskilda drabbas. I dag är det väldigt enkelt att ta ett
            lån, beställa mobiltelefoner med abonnemang och göra inköp i någon
            annans namn. Detta är inget som vi ska acceptera. Helt klart måste
            banker och företag, men också vi lagstiftare, agera mycket tuffare
            mot identitetsstölder.
          </note>
          <note>
            Därför är det positivt att en majoritet i justitieuts kottet
            i dag vill att riksdagen ska göra tre tillkännagivanden till regeringen
            om skärpta krav och straff för bedrägeribrott. Att olovligt använda
            andra personers identitet och uppgifter måste kriminaliseras.
          </note>
          <note>
            Herr ålderspresident! En annan fråga som Folkpartiet har uppmärksammat
            i det här betänkandet, genom vår reservation 21, är hoten mot
            de förtroendevalda. Vi fick under förra regeringen igenom tillsättandet
            av en utredning där överåklagaren Torsten Angervåg har tittat
            på brott mot politiskt förtroendevalda under åren 2000–2014.
          </note>
          <note>
            Kartläggningen, som nyligen överlämnades till regeringen, visar
            tydligt att sådana gärningsmän sällan lagförs. Vi i Folkpartiet
            anser att hot och våld mot förtroendevalda är ett hot mot demokratin
            och att samhällets signal och därmed domstolarnas prioritering
            måste förbättras.
          </note>
          <note>
            De som utsätts för trakasserier, hot och våld bar a för att de
            är förtroendevalda måste känna tillit till rättsväsendet, så att
            de vågar och vill anmäla men också att de faktiskt känner att
            polis och rättsväsendet tar detta på allvar. Så är det inte i
            dag.
          </note>
          <note>
            Mot den bakgrunden ser vi fram emot och hoppas på att den nya
            regeringen lägger fram konkreta förslag till Sveriges riksdag.
            I avvaktan på det och eftersom vi inte har fått stöd för de yrkanden
            som behandlas i betänkandet yrkar jag bifall till vår reservation
            21.
          </note>
          <note>
            Herr ålderspresident! Hatbrotten tas också upp i det här betänkandet.
            Folkpartiet har ställt ett antal skriftliga frågor till både justitieministern
            och inrikesministern för att bringa klarhet i vilka eventuella
            uppdrag regering ­ en avser att ge svensk polis, vilka resurser
            som kommer avsättas etcetera. I dag fick Folkpartiet ett svar
            från inrikesministern där han välkomnar polisens höjda ambition,
            men i övrigt innehöll svaret inga tydliga och konkreta besked.
          </note>
          <note>
            Vi har också inhämtat information från regeringen att Åklagarmyndigheten
            snart planerar att genomföra en aktstudie om hatbrott. Vi är angelägna
            om att fler ärenden klaras upp, att fler ärenden faktiskt anmäls
            samt att förtroendet ökar hos berörda så att man vågar lämna information
            som kan vara av vikt för utredning, men också vid åtal och straffbestämmelse.
          </note>
          <note>
            Herr ålderspresident! Avslutningsvis vill Folkpartiet lyfta fram
            och kommentera vårt särskilda yttrande i betänkandet om transpersoner.
          </note>
          <note>
            Vi har under några år jobbat för att lagstiftningen kring hatbrott
            också ska inkludera transpersoner. Alliansen tillsatte i somras
            en utredning som bland annat ska se över om transperson er ska
            inkluderas i lagen om he ts mot folkgrupp och diskriminering,
            vilket inte sker i dag. Utredningen ska lämna sitt förslag i slutet
            av året. Mot bakgrund av detta vill vi i Folkpartiet ändå markera
            att vi bejakar och förordar en förändring för att stärka det straffrättsliga
            skyddet för transpersoner.
          </note>
          <note type="speaker">
            Anf. 92 ANDREAS CARLSON (KD):
          </note>
          <note>
            Herr ålderspresident! Hittills har tyngdpunkten i debatten om
            straffrättsliga frågor legat på de hela 17 tillkännagivanden som
            justitieutskottet föreslår till riksdagen för beslut i eftermiddag.
            Det är viktigt att straff står i proportion till brottets allvar.
            Brott måste få konsekvenser. Det handlar om rättvisa snarare än
            om en populistisk tävling om att få ihop högst antal tillkännagivanden,
            som tidigare debattörer har varit inne på och hävdat.
          </note>
          <note>
            Rättvisa är ett grundvärde som förutsätter en balans mellan alla
            män ­ niskors intressen, rättigheter och skyldig heter. Denna
            rättvisebalans rub ­ b as när någon begår ett brott och handlar
            orätt. När en gärningsman låter sin handlingsfrihet gå ut över
            andras rättigheter ska det offentligas uppgift vara att skipa
            rättvisa och att återställa balansen så långt det är möjligt.
          </note>
          <note>
            Ingen människa ska tillåtas att ostraffat utnyttja eller exploatera
            någon annan. Kränkningar och övergrepp måste få konsekvenser och
            ska aldrig löna sig. Den dag man accepterar att så sker har man
            i rättviserelationen människor emellan lagt sig i fel vågskål
            och i realiteten ställt sig på förbrytarens sida. Samhället måste
            alltid stå på brottsoffrets sida. Övergrepp och kränkningar av
            medmänniskors integritet och egendom kan aldrig tolereras.
          </note>
          <note>
            Därför är det viktigt att straff står i proportion till de brott
            som begåtts. Straff som utdöms för ett brott är också ett sätt
            för brottslingen att sona sin skuld både gentemot staten , som
            har till uppgift att värna rättvisan , och framför allt gentemot
            brottsoffret. Genom att avtjäna ett rättvist straff sonar brottslingen
            sin skuld och förtjänar därefter att behandlas som vilken annan
            medborgare som helst.
          </note>
          <note>
            Detta vill jag säga som en inledning när vi diskuterar straffrättsliga
            frågor. Det är viktigt att ha dessa principer med sig när vi beh
            andlar de 17 tillkännagivanden som justitieutskottet lägger fram
            inför riksdagen.
          </note>
          <note>
            Många av dessa tillkännagivanden handlar om skärpta straff för
            människohandel och om köp av sexuella tjänster där barn många
            gånger utsätts för kränkningar. Jag instämmer i det som Johan
            Hedin från Centerpartiet var inne på tidigare. Det är också viktigt
            för oss som kristdemokrater att stå på dessa barns sida och att
            skräpa straffen för till exempel gromning.
          </note>
          <note>
            Andra tillkännagivanden handlar om bedrägerier och ID-kapningar.
            Enskilda och företag som utsätts för bedrägerier måste få upprättelse.
            I takt med den tekniska utvecklingen har det blivit lättare att
            utföra omfattande bedrägerier.
          </note>
          <note>
            Systematiska bedrägerier används nästan som en affärsidé i dag.
            Så ­ dana bedrägerier måste få skärpta straff för att stå i proportion
            till allvarlig ­ heten i brotten. Att drabbas av en identitetsstöld
            är en allvarlig kränkning för den enskilda personen och innebär
            ett stort lidande.
          </note>
          <note>
            Egendomsskyddsutredningen har presenterat förslag om att olovlig
            användning av någon annans identitetsuppgifter ska straffbeläggas
            som ett särskilt brott som benämns identitetsintrång. Det är hög
            tid att regeringen lägger fram förslag för att kriminalisera ID-kapningar.
          </note>
          <note>
            Samma utredning tog också fram förslag för att ta krafttag mot
            systematiska fakturabedrägerier. Ett av tillkännagivandena som
            finns i det här betänkandet går ut på att regeringen ska komma
            tillbaka till riksdagen senast den 1 oktober i år med ett förslag.
            Det är angeläget för de enskilda personer som drabbas. Men det
            är också oerhört viktigt att företagen, inte minst de små företagen
            som står för fyra av fem nya jobb, får goda möjligheter att växa
            och anställa fler. Att utsättas för bedrägerier är kostsamt och
            tidsödande vid sidan av den kränkning som det innebär för de företagare
            som drabbas. Här behöver samhället och det offentliga tydligare
            ställa sig på deras sida som vill göra rätt för sig.
          </note>
          <note>
            Vi har i debatten, herr ålderspresident, varit inne på frågan
            om inbrottsstöld. Att utsättas för inbrott i sin bostad är ett
            av de brott som flest människor i Sverige oroar sig över att drabbas
            av. Att någon bryter sig in hem ­ ma hos mig, rotar runt bland
            mina saker och roffar åt sig av ägodelar som kanske inte går att
            ersätta är oerhört allvarligt. Men den största stölden är att
            beröva människor deras trygghet i det egna hemmet. Mitt hem är
            inte längre min borg. De som utsatts för bostadsinbrott flyttar
            inte sällan därifrån.
          </note>
          <note>
            Här har riksdagen redan givit ett tillkännagivande till regeringen
            om att prioritera kampen mot bostadsinbrott, grundat på en motion
            av Kristdemokraterna som bland annat herr ålderspresidenten skrivit
            under.
          </note>
          <note>
            Uppklaringsprocenten är på tok för låg. I betänkandet som vi
            i dag diskuterar finns ett ytterligare tillkännagivande, att straffet
            för denna typ av br ott ska skärpas. Vi vill införa – och riksdagen
            kommer att ge r egeringen i uppdrag att ta fram – en ny brottsrubricering,
            inbrottsstöld, med minimistraffet ett års fängelse. Straffet måste
            stå i proportion till den allvarliga kränkning det innebär att
            ha inbrott i sitt hem.
          </note>
          <note>
            Det finns i betänkandet en rad andra tillkännagivanden, som mina
            allianskolleger varit inne på. Det gäller bland annat bekämpandet
            av terrorism och grov organiserad brottslighet. Jag står bakom
            de 17 tillkännagivandena och Alliansens reservationer i betänkandet,
            men för tids vinnande yrkar jag bifall endast till reservation
            nr 8.
          </note>
          <note>
            (Applåder)
          </note>
          <note>
            I detta anförande instämde Johan Hedin (C).
          </note>
          <note type="speaker">
            Anf. 93 MIA SYDOW MÖLLEBY (V):
          </note>
          <note>
            Herr ålderspresident! Jag kan inte låta bli att reflektera såväl
            över att min hem är min borg som över egendomsbrott och liknande.
            Jag tänkte dock fokusera på en annan viktig fråga, nämligen våldtäkter,
            rätten till den egna kroppen och begränsning av andras tillgång
            till den.
          </note>
          <note>
            Det här är ett stort betänkande om straffrättsliga frågor. Många
            har talat om de olika delarna i betänkandet. Jag tänkte koncentrera
            mig enbart på den punkt som heter Våldtäktsbrottets utformning,
            och jag börjar med att yrka bifall till Vänsterpartiets reservation,
            det vill säga reservation nr 11.
          </note>
          <note>
            Sedan i höstas pågår ett arbete med en översyn av våldtäktsbrottet.
            Sedan november bedrivs arbetet av en parlamentarisk kommitté som
            bland annat ska överväga om det bör införas en samtyckesbaserad
            regleringsmodell för våldtäkt, det vill säga om det ska krävas
            att alla inblandade parter har sagt ja till sex.
          </note>
          <note>
            Det finns flera delar i den pågående utredningen som man absolut
            behöver göra en översyn av. Det är jättebra att det utreds. Men
            när det gäller samtyckeskravet finns det inget behov av ytterligare
            utredning. Den frågan har utretts, det finns förslag och det går
            bra att lägga fram dem för riksdagen. År 2015 borde det vara självklart
            att sex kräver samtycke av alla deltagande parter. Att inte kräva
            det visar på en unken inställning, mycket märklig och gammaldags.
          </note>
          <note>
            Det är oftast kvinnor som utsätts för våldtäkt. Att kvinnan själv
            ska styra över sin kropp och sin sexualitet är ännu inte en självklarhet.
            Att vi fortfarande har en lagstiftning som inte utgår från att
            alla, även kvinnor, ska kunna säga nej eller ja till sex är helt
            galet. Jag kan inte se problemet. Jag kan inte förstå hur det
            kan vara på det sättet. Hur svårt kan det vara att ändra på det?
          </note>
          <note>
            Utgångspunkten i våldtäktsmål är i dag hur tydligt kvinnans –
            det är som sagt oftast fråga om en kvinna – ovilja har visats.
            Hur tydligt har det varit att hon inte vill? Hur tydligt har hon
            gjort motstånd, och vilket motstånd har hon gjort? Att ens komma
            på tanken att en kvinna som inte agerar alls är fri att användas
            efter tycke och smak är för mig fullkomligt obegripligt. Det är
            obegripligt att ett sådant resonemang ens ska behöva föras.
          </note>
          <note>
            En kvinna som är full, drogad eller bara rädd gör inte tillräckligt
            mot ­ stånd. Sex är något som alla deltagande parter samtycker
            till. Utgångs ­ punkten måste därför i stället vara att varje
            människa rår och beslutar över sin egen kropp. Ingens kropp står
            någonsin till förfogande för någon an ­ nan. All form av sex kräver
            samtycke. Allt annat är ett övergrepp, alltifrån ofredande till
            våldtäkt. Det finns ingen anledning att utreda om samtyckes ­
            reglering ska in i lagen. Det är bara att ordna med det snarast.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 13.)
          </note>
          <note>
            § 8 Processrättsliga frågor
          </note>
          <note>
            Justitieutskottets betänkande 2014/15:JuU15
          </note>
          <note>
            Processrättsliga frågor
          </note>
          <note>
            föredrogs.
          </note>
          <note type="speaker">
            Anf. 94 ANDERS HANSSON (M):
          </note>
          <note>
            Herr ålderspresident! I detta motionsbetänkande behandlar vi
            ett antal motioner från den allmänna motionstiden. Det handlar
            om frågor som ligger inom ramen för processrätt och andra domstolsrelaterade
            frågor samt en del annat.
          </note>
          <note>
            Utskottet har två tillkännagivanden till regeringen. Det första
            gäller tydligare och skärpta regler för ordning och säkerhet vid
            våra domstolar. Det andra gäller möjligheten att införa undantag
            från tillståndsplikten för kameraövervakning av vilt. Jag kommer
            att beröra dessa två frågor var för sig.
          </note>
          <note>
            Herr ålderspresident! För att vårt rättsväsen ska fungera optimalt
            krävs det att hela rättskedjan fungerar, från det initiala gripandet
            av den misstänkte till huvudförhandling i domstol. Stor kraft
            har de senaste åren lagts på att öka det fysiska skyddet vid våra
            domstolar. Det arbetet har varit mycket framgångsrikt. Sex tingsrätter
            har den senaste tiden fått så kallad fast säkerhetskontroll med
            larmbågar, och på sina ställen har röntgenutrustning använts med
            gott resultat. De flesta övriga tingsrätter har ordningsvakter
            på plats. Antalet ordningsvakter har den senaste fyraårsperioden
            ökat från 80 till 125 personer. I dag saknas det ordningsvakter
            endast i totalt 16 domstolar i landet, varav 10 är tingsrätter.
          </note>
          <note>
            Arbetet med att stärka det fysiska skyddet och därmed säkerheten
            i domstolarna fortsätter givetvis. En problematik har ännu inte
            kunnat åtgärdas fullt ut, nämligen säkerheten och ordningen inne
            i själva rättssalen vid domstolsförhandling. Målsäganden och vittnen
            kan inne i rättssalen utsättas för verbala attacker av åhörare
            eller på annat sätt störas eller skrämmas till att inte medverka
            i rättegången.
          </note>
          <note>
            Jag har själv som en gång varandes såväl nämndeman som notarie
            i domstol – dock inte samtidigt , kan jag meddela alla oroli ga
            – sett hur åhörare medvetet försökt påverka deltagare i rättegångar
            med allt från synliga symboler på sina kläder till högljutt hånskrattande
            åt målsägande som utsatts för brott. Det är oacceptabelt.
          </note>
          <note>
            För att försöka komm a till rätta med det meddelade a lliansregeringen
            i augusti 2014 att man avsåg att tillsätta en utredning som bland
            annat skulle överväga eller föreslå förbud mot att vid rättegång
            bära symboler som av dem som medverkar i rättegången kan uppfattas
            som hotfulla. Utredaren skulle även ta ställning till reglering
            av bruket av elektronisk utrustning, till exempel mobiltelefoner,
            ta ställning till om ordföranden i domstolen ska ges ökade befogenheter
            att upprätthålla ordningen i rättssalen samt lämna förslag till
            reglering av kameraövervakning i rättssalen vid huvudförhandling.
          </note>
          <note>
            Detta arbete vill vi att regeringen fortsätter med och återkommer
            med lagförslag om hur säkerheten i rättssalarna vid domstolarna
            kan bli bättre, därav det första tillkännagivandet till regeringen.
          </note>
          <note>
            Herr ålderspresident! Utskottets andra tillkännagivande till
            regeringen berör möjligheten till kameraövervakning av vilt. I
            juli 2014 redovisade Jaktutredningen sitt delbetänkande angående
            möjlighet att underlätta tillståndsgivningen för kameraövervakning
            av vildsvin. I åtskilliga delar av vårt land har stora vildsvinsflockar
            blivit ett bekymmer för lantbrukare, skogsägare och andra privatpersoner.
            Vildsvinen förstör planteringar och odlingar, vilket kostar ägarna
            stora belopp.
          </note>
          <note>
            Om en möjlighet till kameraövervakning infördes vore detta till
            stor fördel för möjligheten att förhindra skadegörelse från dessa
            djur och effektivisera jakten, anser vi. I detta fall bör inte
            tillstånden för kameraövervakning begränsas till just vildsvin
            utan utsträcka sig även till annat vilt. Vi anser att regeringen
            snarast bör återkomma med lagförslag i frågan – därav det andra
            tillkännagivandet till regeringen.
          </note>
          <note>
            Herr ålderspresident! I betänkandet har allianspartierna en gemensam
            reservation som berör handläggningstiderna i tvistemål i allmänhet
            och skiljeförfarandet i synnerhet. Ett aktivt näringsliv ställer
            höga krav på bra företagsklimat, goda villkor för företagande
            och – när omständigheterna så kräver – snabba och effektiva handläggningstider
            för uppkomna tvistemål.
          </note>
          <note>
            Den tidigare alliansregeringen tillsatte i februari 2014 en särskild
            utredare som skulle se över lagen om skiljeförfarande i syfte
            att säkerställa att skiljeförfarandet i Sverige kan fortsätta
            att vara en modern, effektiv och attraktiv tvistlösningsform för
            svenska och utländska parter. Uppdraget ska redovisas senast den
            15 augusti 2015, och det är vår förhoppning att nuvarande regering
            tar till sig utredningen och genomför erforderliga förändringar
            för att korta handläggningstiderna och stärka skiljeförfarandet.
          </note>
          <note>
            Herr ålderspresident! I betänkandet tas också frågan om kameraövervakning
            på allmänna platser upp. Ett flertal välskrivna motioner återfinns
            kring möjligheten att på ett lättare sätt använda sig av kameraövervakning
            i brottsbekämpningen på våra gator och torg – allt i syfte att
            öka tryggheten för medborgarna och hjälpa till i polisarbetet
            med att öka uppklaringen av brott.
          </note>
          <note>
            Den 1 juli 2013 trädde den nya kameraövervakningslagen i kraft.
            Den ersatte då ett antal bestämmelser från olika lagar. Därmed
            var alla regler kring kameraövervakning samlade i en enda lag.
            I den nya lagen uttrycks särskilt att man vid tillståndsprövningen
            ska beakta om ändamålet med övervakningen är att avslöja och utreda
            brott. Detta välkomnade vi då, och det välkomnar vi fortfarande.
          </note>
          <note>
            Vi lägger stor vikt vid att den bedömning som görs mellan möjligheten
            att avslöja eller utreda brott och skyddet av den personliga integriteten
            är noga och väl övervägd. Övervakningskameror kan vara ett mycket
            gott komplement till utredningsarbetet hos polisen och våra andra
            brottsbekämpande myndigheter. Från moderat håll kommer vi noggrant
            att följa hur tillståndsprövningen görs vid dessa avvägningar
            och i synnerhet notera om tolkningen enligt vår mening svänger
            alltför mycket åt något håll.
          </note>
          <note>
            Herr ålderspresident! Jag gläds åt tillkännagivandena och yrkar
            bifall till vår reservation nr 8.
          </note>
          <note>
            (Applåder)
          </note>
          <note type="speaker">
            Anf. 95 ADAM MARTTINEN (SD):
          </note>
          <note>
            Herr ålderspresident! I justitieutskottets betänkande Processrättsliga
            frågor har Sverigedemokraterna sju reservationer. Reservationerna
            berör bland annat frågor om utökade möjligheter till användning
            av kameraövervakning på allmän plats och vid skolor samt utökade
            möjligheter för polis att använda sig av avlyssning mot bland
            annat grov organiserad brottslighet. Vi står bakom alla våra reservationer,
            men jag väljer att begränsa mitt yrkande till reservation 1, som
            handlar om anonyma vittnen.
          </note>
          <note>
            Till att börja med kan vi konstatera att Europarådet och Europadomstolen
            tillåter anonyma vittnen under vissa förutsättningar. Anonyma
            vittnesmål ska vara en exceptionell åtgärd. Den tilltalade bör
            få möjlighet att ifrågasätta vittnets behov av anonymitet, hans
            trovärdighet och källan till hans vetskap. Anonymitet bör endast
            beviljas då vittnets liv eller frihet är i fara eller när en undercoveragent
            riskerar att avslöjas. Andra åtgärder ska vidtas för att skydda
            vittnet. En fällande dom ska inte endast eller i avgörande grad
            grundas på anonyma vittnesmål.
          </note>
          <note>
            Vidare kan vi konstatera att närliggande länder som Norge, Danmark,
            Storbritannien och Nederländerna i dag accepterar anonyma vittnen
            i domstolar. Utifrån de begränsande kriterierna och det faktum
            att flera länder tillämpar anonyma vittnesmål tror jag att det
            är väldigt få som tycker att det är orimligt att använda anonyma
            vittnen eller som frågar sig varför denna möjlighet i dag behövs.
            Men i den här kammaren är det tydligen så många att ett ifrågasättande
            av detta behov blivit regeringspolitik.
          </note>
          <note>
            För er kan jag då berätta att jag är född och uppvuxen i en stad
            som i dag är starkt påverkad av det segregationssamhälle som nuvarande
            och tidigare regeringar bär ett tungt ansvar för. Den staden heter
            Eskilstuna. Egentligen är den tyvärr inte så olik många andra
            medelstora städer i vårt land. I Eskilstuna finns 4 av de omtalade
            55 bostadsområden i Sverige där kriminella nätverk har ett påtagligt
            inflytande över lokalsamhället. Det kunde vi läsa om i en nationell
            rapport som kom i höstas. I dessa fyra bostadsområden i min hemkommun
            – Lagersberg, Nyfors, Skiftinge och Årby – har skottlossningar
            och mord skett på öppna gator med jämna mellanrum allt oftare
            under senare år.
          </note>
          <note>
            Jag kan ge ett exempel på polisens uppgivenhet. Den 19 december
            2014 lät det så här i lokaltidningen:
          </note>
          <note>
            ”Mångårige och luttrade polisen Lars Franzell, chef för grova
            brottsroteln på länskriminalen skräder inte orden. Utan omsvep
            konstaterar han att polisen ofta jobbar i uppförsbacke. Och framför
            allt nu, efter den senaste skjutningen i Årby.
          </note>
          <note>
            När den utpekade gängledaren sköts till döds på öppen gata i
            Skiftinge centrum i augusti förra året hade polisen klara problem
            med att få folk att höra av sig och berätta vad de sett och hört.
            Än i dag är Skiftingemordet inte löst och ingen misstänkt gärningsman
            har ställts inför rätta. Också den gången gick Lars Franzell ut
            i media och kritiserade människor för att de inte pratade med
            polisen.
          </note>
          <note>
            Han gör samma sak nu, efter skjutningen av den 25-årige mannen
            i Årby i lördags kväll.
          </note>
          <note>
            Franzell menar att det kan vara förståeligt om kriminella uppmanar
            andra kriminella att hålla tyst … och att hålla polisen utanför.
          </note>
          <note>
            – Men när vanligt folk uppmanar annat vanligt folk att inte prata
            med polisen... ja då är det illa … säger han. – – –
          </note>
          <note>
            – Det är bedrövligt att folk inte vågar eller inte har lärt sig
            det här. Hur ska man då kunna få bort kriminella från ett område,
            undrar Lars Franzell. – – –
          </note>
          <note>
            Hittills har polisen inte fått in ett enda tips.”
          </note>
          <note>
            Denna artikel är inte unik. För bara tre dagar sedan, i söndags
            förmiddag, brann det av nya skott i närheten av en livsmedelsbutik
            nära Lagersberg i Eskilstuna. Polisen upplever samma sak över
            hela landet: Det är oerhört svårt att få in vittnesuppgifter,
            särskilt vid allvarliga brott, och än värre att få någon att vittna.
            Många gånger ställs rättegångar in då vittnen dragit sig ur på
            grund av sin utsatta situation.
          </note>
          <note>
            Tyvärr är det inte så svårt att ha förståelse för att människor
            generellt , och särskilt människor som bor i segregerade och mångkulturella
            områden , drar sig för att ha med polisen att göra. Man anpassar
            sig såklart efter de förutsättningar som råder. Om kriminella
            nätverk kontrollerar ett bostadsområde anpassar sig de boende
            efter de premisserna. Man vill helt enkelt inte stöta sig med
            den som bestämmer. Och under de senaste regeringarnas maktinnehav
            har antalet bostadsområden där kriminella upplevs bestämma tyvärr
            ökat i antal.
          </note>
          <note>
            Trots att samhället har förändrats och att det blivit allt svårare
            att få människor att vittna anser regeringen att det inte finns
            något behov av att tillåta anonyma vittnen. Det konstateras att
            frågan har prövats förut och att det har vidtagits lite andra
            åtgärder för att skydda befintliga vittnen från att utsättas för
            påtryckningar.
          </note>
          <note>
            Problemet med att få in vittnesuppgifter kan dock inte begränsas
            till att utöka insatserna för befintliga utsatta vittnen. Den
            grova organiserade brottsligheten utgör ett så allvarligt hot
            att vissa vittnen bör kunna erbjudas anonymitet. Problemet är
            ju så påtagligt att polisen inte ens får in några vittnesuppgifter
            från början, trots att polisen i upprepade fall vet att människor
            befunnit sig i närheten av en brottsplats.
          </note>
          <note>
            Herr ålderspresident! Det här handlar om unika situationer där
            samhällsutvecklingen nu kräver unika lösningar för att beivra
            allvarliga brott, brott som annars riskerar att stärka den grova
            organiserade brottslighetens varumärke med en förstärkt bild av
            dess våldskapital. Varför ska vi inte stödja skötsamma medborgare
            som vill vittna men som kanske bor i ett område där kriminella
            nätverk i dag sätter dagordningen och där det finns en rädsla
            för att bli angiven som en person som samarbetar med polisen?
          </note>
          <note>
            Det är i mitt tycke inte för mycket begärt av en regering att
            visa på lite handlingskraft till förmån för vittnen och brottsutsatta.
            Det är trots allt ni som har skapat dessa områden, med segregationen,
            motsättningarna, utanförskapet, uppgivenheten och rädslan. Det
            finns människor där ute som behöver vårt stöd för att vi tillsammans
            ska kunna återta den kontroll som kriminella nu sitter på.
          </note>
          <note>
            Herr ålderspresident! Min fråga är om det utifrån hur samhället
            nu utvecklas finns några vettiga skäl över huvud taget för att
            inte pröva möjligheten med anonyma vittnen. Den möjligheten finns
            i närliggande grannländer. Finns det verkligen något vettigt skäl
            att inte pröva anonyma vittnen när ingen ens vågar prata med polisen,
            när skottlossningar och mord sker i tätbefolkade bostadsområden?
            Tillåt mig att tvivla på att vår befolkning delar regeringens
            uppfattning att det har gjort tillräckligt för att stödja vittnen
            och brottsoffer i det fallet.
          </note>
          <note type="speaker">
            Anf. 96 JOHAN HEDIN (C):
          </note>
          <note>
            Herr ålderspresident! Jag har en bakgrund som företagare. Jag
            drev företag i elva år innan jag i den första vändan kom in i
            riksdagen som ersättare. Det var en fantastisk resa på många sätt.
            Jag ångrar inte en sekund att jag och min kompanjon fattade beslutet
            att starta företag.
          </note>
          <note>
            Det var i många stycken en omtumlande resa. Som företagare bär
            man ansvar för precis allting som händer. Man är allting från
            städare till it-tekniker, säljare och verkställande direktör och
            ofta också styrelseledamot i det lilla företaget.
          </note>
          <note>
            Vi hade nog en del tur. Det finns skräckhistorier där företagare
            vittnar om hur de ibland drabbas orätt när de får påhälsning från
            Skatteverket. Ibland är de konsekvenserna ganska allvarliga. Vi
            måste ställa oss frågan hur det egentligen står till med rättssäkerheten
            för företagare när de gäller just skattemål.
          </note>
          <note>
            Detta har jag motionerat om. Många av de hemställanspunkterna
            hanteras i detta betänkande. Först och främst kan man konstatera
            att det är så himla onödigt. Det är Centerpartiets uppfattning
            att det ska vara enklare, roligare och mer lönsamt att driva företag.
            Jag vet att Alliansen är på samma linje, och jag tror att samtliga
            partier i Sveriges riksdag erkänner entreprenörskapets betydelse
            för ett välmående samhälle.
          </note>
          <note>
            Skatteverket är en myndighet med två ansikten. Å ena sidan är
            det den myndighet som konsekvent toppar listor över företagares
            nöjdhet med bemötande och service. Å andra sidan kan myndigheten
            vara en mardröm för den företagare som, rätt eller orätt, misstänks
            för fel eller oegentligheter då det kommer till skatter.
          </note>
          <note>
            Grundproblemet är sannolikt att svensk skattepolitik inte moderniserats
            i takt med att samhället utvecklats. Skattelagstiftningen utgår
            fortfarande från att så kallade riktiga företag är stora företag
            med specialistfunktioner för att hantera ekonomi, skatter och
            juridik. Småföretag betraktas i stället alltför ofta med misstro
            och förväntas efterleva lagstiftning som till och med andra myndigheter
            har svårt att förstå och tillämpa korrekt.
          </note>
          <note>
            Följden blir att företagares rättssäkerhet lätt hamnar på undantag.
            Den enskilde företagaren har sällan möjligheter att processa framgångsrikt
            mot Skatteverket med dess utredningsresurser. Domstolar utan tillräcklig
            kompetens blir lätt beroende av Skatteverkets bedömningar och
            underlag.
          </note>
          <note>
            Herr ålderspresident! Även i fall då företagaren till sist får
            rätt är skattelagstiftningen utformad så att företaget kan ha
            drivits i konkurs och företagaren försatts i personlig konkurs
            långt innan processen är avgjord , utan att någon kan ställas
            till svars för det. Mekanisk tillämpning av skatteregler och bristande
            förståelse för hederliga företagares möjligheter att förstå och
            tillämpa 20 000 sidor skatteregler bidrar till personliga och
            företagsmässiga tragedier och försämrar företagsklimatet i Sverige.
          </note>
          <note>
            För Sverige som land innebär bristande rättssäkerhet inte bara
            att en mängd personer hamnar i olycka , utan det ökar den risk
            företagare tar då de startar företag, expanderar och anställer.
            I förlängningen påverkar det företagandet negativt, vilket i sin
            tur betyder färre nya jobb och mindre skatteintäkter för vår gemensamma
            välfärd.
          </note>
          <note>
            Herr ålderspresident! Det är därför hög tid för en omfattande
            reform för ökad rättssäkerhet för företagare i skattepolitiken.
            Riksdagen antog i samband med vårpropositionen 2008 riktlinjer
            för skattepolitiken. Den fastställde att den ska ge goda förutsättningar
            för varaktigt hög sysselsättning, goda villkor för företagande
            och investeringar, generell och rättvist fördelad välfärd, effektiva
            ekonomiska styrmedel och ett legitimt och rättvist system.
          </note>
          <note>
            Riktlinjerna ger en bra inriktning för skattepolitiken. Det är
            positivt att företags förutsättningar att investera lyfts upp
            som ett av de fem huvudmålen liksom frågan om skattesystemets
            legitimitet. Samtidigt är det talande att tonvikten i fråga om
            företags villkor läggs vid investeringar snarare än entreprenörskap,
            risktagande och lönsamhet, liksom att legitimitet uteslutande
            handlar om att minska skattefel, skattebrott och skattefusk. I
            det senare fallet är det värt att notera att legitimitet också
            handlar om att skatter tas ut på ett rimligt sätt, att risktagande
            premieras och att åtgärder vid fel upplevs som proportionerliga.
          </note>
          <note>
            Herr ålderspresident! Om just detta har jag motionerat i en ganska
            omfattande motion, och en del av hemställanspunkterna behandlas
            här i detta betänkande och i denna debatt. Det är sällsynt att
            enskilda motioner går igenom. Inte heller i dag kommer riksdagen
            att bifalla min motion. Men min förhoppning, herr ålderspresident,
            är att vi i dag sår ett frö, ett tankespår att ta vidare.
          </note>
          <note>
            (Applåder)
          </note>
          <note type="speaker">
            Anf. 97 ROGER HADDAD (FP):
          </note>
          <note>
            Herr ålderspresident! Mina allianskolleger har på ett förtjänstfullt
            sätt kommenterat huvuddragen i detta betänkande. Folkpartiet vill
            kommentera Nämndemannautredningens förslag och kommentarer och
            inte minst frågan om kameraövervakning.
          </note>
          <note>
            Nämndemannautrednigens förslag har delvis genomförts i en ny
            lag i höstas. Det gäller till exempel högre krav på lämplighet
            vid tillsättningar men också att man förenklar processen när det
            gäller antal nämndemän för mål och sammansättning. Det är positivt.
            Men det finns flera delar som ännu bereds i Regeringskansliet.
            Det återstår att se hur långt den nya regeringen är beredd att
            reformera och modernisera denna nämndemannaorganisation.
          </note>
          <note>
            Folkpartiets uppfattning är att det måste till fler förändringar
            i organisationen. Det gäller den partipolitiska processen hos
            oss internt vid nominering med hänsyn till exempelvis ålder. Men
            det gäller även de mer formella delarna, exempelvis det som också
            utredningen föreslog – att nämndemän ska slopas helt i högre instans,
            det vill säga hovrätt och kammarrätt. Folkpartiet förordar en
            sådan förändring och hoppas att det kommer ett sådant förslag.
          </note>
          <note>
            Herr ålderspresident! När det gäller kameraövervakning vill jag
            i denna debatt passa på att betona vikten av den nya lagstiftningen
            från 2013. Den betonar visserligen förhållandet mellan ändamål
            och personlig integritet. Men samtidigt innebär de ändringarna
            flera lättnader i regelverket när man ansöker om tillstånd att
            sätta upp kameror.
          </note>
          <note>
            För Folkpartiets del är det viktigt att inslaget med skadeståndsinstitut
            finns kvar om en enskild upplever att den övervakats på ett felaktigt
            sätt. Vi har också vidhållit kravet på att tillämpa en tillståndsprocess
            i varje enskilt ärende.
          </note>
          <note>
            Herr ålderspresident! Folkpartiet menar att den nya kameraövervakningslagen,
            även om vi inte förordar generella lättnader, också måste kunna
            användas i ett brottsförebyggande syfte. Det är inte rimligt som
            det är i dag i vissa kommuner, till exempel i min hemkommun Västerås.
            Där gör kommunen, eller ibland länsstyrelsen, bedömningen att
            det i princip krävs att området först ska ha utsatts för omfattande
            skadegörelse, återkommande brott och glaskrossning innan man över
            huvud taget får ett godkännande.
          </note>
          <note>
            Ett annat väldigt aktuellt fall är länsstyrelsen i Skåne. Där
            har man avslagit den judiska församlingens ansökan om kameraövervakning
            av synagogan. Folkpartiet har i en interpellationsdebatt för snart
            två veckor sedan lyft upp detta med inrikesminister Anders Ygeman.
          </note>
          <note>
            Det kan inte vara så att man , trots de lättnader alliansregeringen
            genomförde 2013, först måste få sin fastighet eller verksamhet
            sönderslagen innan man får sätta upp en kamera. I det aktuella
            fallet med synagogan i Malmö har man satt upp staket. Man har
            till och med investerat i dyra pansarglas för att skydda sin religiösa
            församling och sina medlemmar.
          </note>
          <note>
            Herr ålderspresident! Det är inte rimligt att man i en sådan
            situation där individer och församlingar känner ett hot och ett
            behov av ytterligare skydd måste ges tillstånd att sätta upp kamera
            med en så byråkratisk process.
          </note>
          <note>
            Med anledning av att kameraövervakningslagen kommenteras i betänkandet
            vill Folkpartiet öppna för ett eventuellt behov av en ny förändring
            av lagstiftningen. Det måste också gå att tillämpa en lag för
            att förebygga brott, inte bara i efterhand som en brandkårsutryckning.
            Där kommer vi att sätta press på inrikesministern och den nya
            regeringen.
          </note>
          <note>
            (Applåder)
          </note>
          <note type="speaker">
            Anf. 98 ANDREAS CARLSON (KD):
          </note>
          <note>
            Herr ålderspresident! Riksdagen kommer i dag att ge regeringen
            ett enigt tillkännagivande om att snarast lägga fram ett konkret
            lagförslag om att det inte ska behövas tillståndsprövning för
            att kameraövervaka exempelvis vildsvinsåtlar.
          </note>
          <note>
            Utskottet uttalade när den nya kameraövervakningslagen infördes
            att det finns ett samhälleligt intresse av att kunna använda kameraövervakning
            för att bedriva en effektiv jakt. Det gäller i första hand när
            det handlar om arter som kan orsaka skador för jordbruket och
            den biologiska mångfalden, till exempel vildsvin och mårdhund.
          </note>
          <note>
            Varför är det här viktigt? Jag tänkte berätta hur det var när
            jag för vad som nu börjar bli ett antal år sedan arbetade på en
            tidning. Det kanske inte är den största tidningen – den heter
            Västgöta-Bladet och finns i Tidaholm eller Tiahôlm, som man säger
            där.
          </note>
          <note>
            Då fick jag förmånen att komma ut och träffa en lantbrukare som
            hade fått en hel åker mer eller mindre upplöjd av vildsvin. Det
            var inte svårt att ta bilder till artikeln. På mindre lokaltidningar,
            och även på större, ska man i dag fotografera, skriva och redigera
            själv. Det var samma sak här; det gällde att illustrera detta
            med bilder. Det var inte särskilt svårt, för det såg ut som om
            någon hade gått loss med en jordfräs på åkern. Lantbrukaren var
            helt förtvivlad. För honom var skadan stor.
          </note>
          <note>
            Detta är inte den enda berättelsen om lantbrukare som redan i
            dag under ett hårt tryck ser att vildsvinspopulationen har ökat
            kraftigt och därmed också skadorna på deras jordbruk. Vi ser det
            i Jönköpings län, som jag kommer ifrån, och i de södra delarna
            av vårt land.
          </note>
          <note>
            Lantbrukare har som sagt redan i dag tuffa förhållanden. De gröna
            näringarnas lönsamhet och utveckling får inte försvåras ytterligare
            av en kraftigt växande vildsvinspopulation. Ansvaret för att begränsa
            skadeverkningarna ligger till stor del på markägare och jägare.
          </note>
          <note>
            Jag inser att huvuddelen av den här frågan ligger på ett helt
            annat riksdagsutskotts beredningsområde. Men vi har i vårt betänkande
            i justitieutskottet i dag ett viktigt tillkännagivande att ta
            ställning till för att underlätta jakt på inte minst vildsvin.
          </note>
          <note>
            Herr ålderspresident! För tv-tittare och åhörare kan det kännas
            som tvära kast i diskussionen, men jag vill också nämna något
            om det andra eniga tillkännagivande som finns i betänkandet och
            som handlar om att tydliggöra och skärpa reglerna kring ordning
            och säkerhet i domstolarna.
          </note>
          <note>
            Båda dessa tillkännagivanden bygger på alliansmotioner. I detta
            tillkännagivande lyfter man bland annat fram behovet av en utredning
            som ska titta på att överväga och föreslå ett förbud mot att vid
            rättegång bära symboler som kan uppfattas som hot mot personer
            som medverkar i rättegången eller mot domstolens personal. I tillkännagivandet
            finns också ett uppdrag om att göra en bred översyn av ordningsreglerna
            vid och kring huvudförhandlingar i domstolarna.
          </note>
          <note>
            Den grova organiserade brottsligheten orsakar stort lidande och
            stor skada för både enskilda människor och företag, men också
            för samhället i stort. För att bekämpa den grova organiserade
            brottsligheten måste de brottsbekämpande myndigheterna ha tillgång
            till effektiva arbetsmetoder. Rättegångar måste kunna genomföras
            på ett effektivt och rättssäkert sätt.
          </note>
          <note>
            Jag tillstyrker därför de båda tillkännagivandena och yrkar bifall
            till Alliansens reservation nr 8 i betänkandet. Jag står också
            bakom Kristde ­ mokraternas reservation, men yrkar för tids vinnande
            inte bifall till mo ­ tionen.
          </note>
          <note>
            Motionen handlar om att vittnen ska kunna vittna anonymt under
            särskilda omständigheter. Allt fler människor i Sverige är rädda
            för att vittna. Ett återkommande skäl är att de hotas av kriminella
            personer och att de upplever att polisen inte kan skydda dem.
            Detta leder till inställda förhandlingar, vilket i sin tur innebär
            ett hot mot rättssäkerheten och stora kostnader för samhället.
          </note>
          <note>
            För att komma till rätta med detta, herr ålderspresident, och
            för att skapa ett tryggare samhälle anser Kristdemokraterna att
            vittnen, efter en noggrann prövning av lämpligheten i vissa fall,
            ska tillåtas att vittna anonymt.
          </note>
          <note>
            (Applåder)
          </note>
          <note type="speaker">
            Anf. 99 SUSANNE EBERSTEIN (S):
          </note>
          <note>
            Herr ålderspresident! Jag vill börja med att yrka bifall till
            utskottets förslag i betänkandet och avslag på reservationerna.
          </note>
          <note>
            2 902 motioner kom in 2014 i riksdagen. Så många väcktes. Det
            är olika typer av motioner. Det finns enskilda motioner med idéer
            från enskilda ledamöter. Partierna väcker motioner, och ibland
            är det också flera partier som gör det tillsammans. Bland andra
            har Alliansen väckt flera motioner.
          </note>
          <note>
            Man kan säga att motionerna innehåller stort och smått och hytt
            och mytt. I detta motionsbetänkande behandlas 56 motioner, varav
            tre alliansmotioner. På två av dem blir det bifall helt eller
            delvis. Man kan fundera över varför vi hänger på dem. Det beror
            naturligtvis på att Sverigedemokraterna har hängt på Alliansens
            motioner. Som Kent Ekeroth tidigare sa är det många idéer från
            Sverigedemokraterna som Alliansen har. Men i det här fallet har
            vi från vår sida tyckt att det kan vara bra att påminna regeringen
            i de frågor som vi har.
          </note>
          <note>
            Den första gäller kameraövervakningen när det handlar om vildsvin.
            Regeringen bör överväga att införa ett undantag från tillståndsplikten
            när det gäller kameraövervakning av vilt. Detta var en proposition;
            i många av de ärenden man motionerar om är arbete på gång. Här
            var det aviserat att det skulle komma en proposition den 17 mars.
            Det visar sig nu att man har fått bakläxa. Förarbetet har inte
            skötts ordentligt. Det saknas integritetsskydd, och därför har
            man nu varit tvungen att omarbeta propositionen. Den kommer att
            komma i slutet av sommaren.
          </note>
          <note>
            Alliansregeringen har haft åtta år på sig för detta. Ett slarvigt
            berett underlag från den förra regeringen har stoppat upp processen.
            Eftersom vi socialdemokrater och även Miljöpartiet, tror jag,
            menar allvar i sakfrågan vill vi för regeringen påpeka vikten
            av att vi får en proposition så fort som möjligt. Därför går vi
            med på tillkännagivandet.
          </note>
          <note>
            Nästa tillkännagivande rör ordning och säkerhet i domstolarna.
            Detta att det blev besvärligt i domstolarna är inte precis någonting
            som har startat direkt efter regeringsskiftet, utan så här har
            det varit i minst åtta år. På denna tid hade regeringen kunnat
            ordna detta. Vi säger i tillkännagivandet att utskottet vill att
            regeringen utreder hur reglerna för ordning och säkerhet kan tydliggöras
            och skärpas.
          </note>
          <note>
            I rapporten Ordning i domstol – Förutsättningar och arbetsformer
            som ligger till grund för detta identifierar Domstolsverket ett
            antal åtgärder som har betydelse för ordningen i domstol. Bland
            annat vill man ha fler ordningsvakter.
          </note>
          <note>
            Man kan även här säga att alliansregeringen har haft ganska lång
            tid på sig att ordna detta. Det fanns en utredare, men han slutade
            och man brydde sig inte om att tillsätta någon ny. Det finns verkligen
            anledning att ordna detta.
          </note>
          <note>
            Det finns ett neddraget anslag. Tyvärr är det ju så att Socialdemokraterna
            och Miljöpartiet i regeringen får regera med Alliansens budget,
            och det är bortdraget närmare 200 miljoner kronor från Regeringskansliet.
            Det gör att många utredningar har fått läggas ned även om de har
            varit angelägna. Vi tycker trots det att detta är en mycket angelägen
            fråga, och därför vill vi att utredningen ska komma igång.
          </note>
          <note>
            Ett rättssamhälle som vårt måste värna ordning och säkerhet i
            domstolarna och att människor kan känna sig trygga. Efter åtta
            år av passivitet vill vi nu att regeringen genom ett snabbt arbete
            ser till att det kommer en utredare och sätter igång med detta.
          </note>
          <note type="speaker">
            Anf. 100 ANDERS HANSSON (M) replik:
          </note>
          <note>
            Herr ålderspresident! Jag kunde inte låta bli att begära replik
            när Susanne Eberstein talar om de åtta förlorade åren. Jag hade
            ju just i mitt anförande berättat hur mycket kraft som har lagts
            på att öka det fysiska skyddet vid våra domstolar. Jag kan ta
            det igen: fasta säkerhetskontroller, röntgenutrustning vid inpassage
            till domstolar och en ökning under de senaste fyra åren från 80
            ordningsvakter vid domstolarna till 125 i dag. Och som jag nämnde
            är det alltså 16 domstolar i hela riket som inte har ordningsvakter
            i dag, varav 10 är tingsrätter.
          </note>
          <note>
            Jag tar alltså lite illa vid mig när Susanne Eberstein säger
            att vi inte har gjort någonting för att stärka skyddet vid våra
            domstolar. Vi får ta tag i saker hela tiden. Vi har arbetat med
            det fysiska skyddet. Nu går vi även in i själva rättssalen, för
            att stärka skyddet för dem som vittnar och för de m som är målsägande.
            Det gör vi bland annat genom att vi exempelvis vill förbjuda att
            man sitter med symboler som kan verka stötande för de m som ska
            vittna eller kanske för brottsoffer som har utsatts för någonting.
          </note>
          <note>
            Vi ser fram emot att regeringen tar ett krafttag, tar detta till
            sig och kommer att genomföra detta. Det ligger helt i linje med
            vad vi har försökt åstadkomma hela tiden när det gäller att öka
            säkerheten vid våra domstolar. Vi välkomnar att Susanne Eberstein
            tar på sig att se till att förbättring ­ arna av säkerheten vid
            domstolarna genomförs.
          </note>
          <note type="speaker">
            Anf. 101 SUSANNE EBERSTEIN (S) replik:
          </note>
          <note>
            Herr ålderspresident! Eftersom det har blivit modernt att tillrättavisa
            varandra i riksdagens kammare vill jag påpeka att jag heter Eberstein,
            utan tyskt uttal.
          </note>
          <note>
            År 2006, 2007, 2008, 2009, 2010, 2011, 2012, 2013 och 2014 –
            varför gjordes det inte mer då? Och det hade varit fullständigt
            skandalöst om man inte hade gjort något alls. De åtgärder som
            ledamoten talar om är alltså ganska självklara. Men de räcker
            inte, eftersom vi till och med måste ha ett tillkännagivande.
          </note>
          <note type="speaker">
            Anf. 102 ANDERS HANSSON (M) replik:
          </note>
          <note>
            Herr ålderspresident! Jag vill tacka Susanne Eberstein för svaret.
            Jag ber om ursäkt för mitt uttal. Vi skåningar bor närmare Tyskland
            än de flesta och har därför det tyska uttalet.
          </note>
          <note>
            Man kan alltid säga att man vill ha mer. Men vi har höjt anslagen
            just för att öka säkerheten vid våra domstolar så att domstolarna
            kan säga: Detta fungerar inte. Domstolarna sa bland annat att
            det allra största behovet gällde just att åhörare som kommer till
            domstolarna hade med sig olika tillhyggen för att komma in i rättegångssalen.
            Det var det mest akuta som domstolarna nämnde. Därav har vi infört
            larmbågar, röntgenutrustning och säkerhetssalar vid våra domstolar.
            Så visst har det gjorts saker vid våra domstolar.
          </note>
          <note>
            Jag har själv sett vad man beslagtar från åhörare. Vi tror att
            det är ungefär som vid säkerhetskontrollen på planet, en nagelsax
            eller något liknande. Men det handlar om riktiga tillhyggen som
            tas med in i rättssalen. Domstolsverket sa att det var det akuta
            behovet. De var oroliga för säkerheten, såväl för a ndra åhörare,
            personal, vittnen och målsägande som för brottsoffer vid våra
            domstolar.
          </note>
          <note>
            Återigen: D et fysiska skyddet har ökat. Det är framgångsrikt.
            Men nu går vi in i själva rättssalen för att genomföra förändringarna
            där. Det hoppas jag att vi alla kan vara överens om, även jag
            och Susanne Eberstein.
          </note>
          <note type="speaker">
            Anf. 103 SUSANNE EBERSTEIN (S) replik:
          </note>
          <note>
            Herr ålderspresident! Ledamoten berömmer sig för allt som har
            gjorts under de många åren. Men vi är överens om at t det inte
            alls är tillräckligt. I nte sant , Anders Hansson? Annars skulle
            vi väl inte ha ett tillkännagivan ­ de.
          </note>
          <note>
            Det är klart att ni skulle ha gjort mycket mer under de åtta
            åren för att ordna upp det. Det var det jag menade med att räkna
            upp alla årtal . Vad har ni gjort? Jo, ni har gjort enstaka saker.
            Och det har vi aldrig satt oss emot. Det är alldeles utmärkt.
            Men det räcker inte. Och det borde ha gjorts mycket tidigare.
          </note>
          <note>
            Det är det jag vill säga.
          </note>
          <note type="speaker">
            Anf. 104 ANNIKA HIRVONEN (MP):
          </note>
          <note>
            Herr ålderspresident! Kammaren debatterar i dag processrättsliga
            frågor. Det handlar alltså främst om domstolarnas arbete.
          </note>
          <note>
            Att domstolarnas arbete är effektivt och rättssäkert är en av
            de viktigaste faktorerna för en fungerande rättsstat i ett demokratiskt
            samhälle. Rättegångar som drar ut på tiden i onödan innebär inte
            bara ett lidande när ett brottsoffer är inblandat, utan det kan
            också leda till långa häktningstider eller, när det handlar om
            tvistemål, stora ekonomiska förluster. Därför är det viktigt med
            effektivitet.
          </note>
          <note>
            Just i straffprocessen är det cent ralt att vittnen och målsägande
            vågar ställa upp och berätta om det som de varit med om och sett.
            Därför är det, precis som Susanne Eberstein talade om tidigare,
            viktigt att vittnen och målsäganden känner sig trygga i rättssalen.
          </note>
          <note>
            Den borgerliga regeringen har inte gjort tillräckligt på åtta
            år. Kanske prioriterade de höjda straff på än det ena än det andra,
            snarare än att säkerställa att de som är åtalade för brott blir
            dömda. Om vittnena inte vågar berätta kommer vi nämligen inte
            att komma dit. Vi talar alltså om själva kärnan i domstolsprocessen.
          </note>
          <note>
            Herr ålderspresident! Även rättssäkerheten är av central betydelse.
            Processen ska gå till på ett förutsägbart sätt. Och den som är
            åtalad för ett brott ska också ha förutsättningar att försvara
            sig. Antagandet att man är oskyldig tills man är lagligen dömd
            är centralt. Därför är det också viktigt att vi inte naggar rättssäkerheten
            i kanten genom att exempelvis införa anonyma vittnen, vilket några
            av ledamöterna har förespråkat i dag.
          </note>
          <note>
            Anonyma vittnen betyder att den som är åtalad inte vet vem som
            har sagt någonting om det som har hänt. Möjligheten att ifrågasätta
            den utsagan kan förminskas eller gå förlorad. Om försvararen har
            tillgång till dessa uppgifter hamnar försvararen också i en svår
            position där man inte kan berätta allt man vet för sin klient.
            Jag tror att det tål att funderas på, även för de m som i dag
            förespråkar anonyma vittnen, att vi då är inne och tullar på ett
            av de mest centr ala begreppen i processrätten: rättssäkerhet.
          </note>
          <note>
            Ytterligare en viktig del av processrätten och det system som
            vi i Sverige har är den demokratiska insynen i form av nämndemän.
            Visst har det funnits många problem med hur nämndemannasystemet
            har fungerat, inte minst att det har varit en skev representation.
            Det har varit alltför många gamla och alltför få i arbetsför ålder.
            Det har varit alltför många som har vit hudfärg och alltför få
            med annan etnisk bakgrund. Det har gjorts en utredning som också
            har kommit med förslag för att förbättra nämndemannasystemet.
            Och det välkomnar Miljöpartiet. Däremot vänder vi oss emot de
            förslag om att slänga ut barnet med badvattnet och helt avskaffa
            den viktiga demokratiska insynen i högre rätt som det också har
            talats om här i dag.
          </note>
          <note>
            Jag tror att det är viktigt att den nuvarande regeringen gör
            bättre ifrån sig än den förra när det gäller säkerhet i domstolarna.
            Men jag vänder mig emot att vi ska mäta framgången i det arbetet
            med hjälp av antalet ordningsvakter. Jag tror inte att tryggheten
            i ett samhälle kan avgöras av eller mätas med antalet ordningsvakter
            eller övervakningskameror. Det är väl snarare ett mått på otrygghet,
            ett mått på att vi inte har lyckats förebygga de hot som kommer.
          </note>
          <note>
            Därmed är det inte sagt att vi inte ska sätta in åtgärder, till
            exempel ordningsvakter, där det behövs. Men låt oss påminna oss
            själva om att det idealiska naturligtvis vore noll i stället för
            över hundra.
          </note>
          <note type="speaker">
            Anf. 105 ANDERS HANSSON (M) replik:
          </note>
          <note>
            Herr ålderspresident! Annika Hirvonen nämner att vi inte ska
            använda antalet ordningsvakter som ett mått på att vi har varit
            framgångsrika. Jag tycker att det ligger en del i det. Man kan
            naturligtvis säga att vi helst hade sett att det inte behövdes
            några ordningsvakter. Då finns det en liten risk att jag säger
            att vi inte heller behöver någon polis, för vi kan alla vara snälla
            mot varandra och leva i en trevlig värld tillsammans.
          </note>
          <note>
            Men vi måste vara så pass verklighetsförankrade att vi förstår
            att världen ser ut som den gör, och då behöver vi faktiskt ha
            poliser, tulltjänstemän, ordningsvakter, larmbågar vid våra domstolar
            och röntgenutrustning så att vi kan ta personer som tyvärr inte
            har samma goda rättsmedvetande som Annika Hirvonen och jag har
            utan vill förstöra en rättegång.
          </note>
          <note>
            Nej, vi kan inte mäta framgången i hur många ordningsvakter vi
            har i en domstol. Då vill jag fråga Annika Hirvonen om hon tycker
            att det är fel att vi har ökat antalet under en fyraårsperiod
            från 80 till 125, när Domstolsverket självt anser att säkerheten
            och tryggheten vid våra do mstolar har ökat.
          </note>
          <note>
            Jag är lite osäker på hur jag ska uppfatta det. Vill Annika Hirvonen
            minska antalet ordningsvakter, eller vad menas?
          </note>
          <note type="speaker">
            Anf. 106 ANNIKA HIRVONEN (MP) replik:
          </note>
          <note>
            Herr ålderspresident! Tack, Anders Hansson, för frågan! Jag tycker
            att det är väldigt viktigt att resonera om vad det är vi ska mäta.
          </note>
          <note>
            Jag tror, precis som Anders Hansson var inne på här, att vi ska
            mäta tryggheten. Exemplet om antalet poliser tycker jag också
            illustrerar de problem som kanske har funnits de senaste åtta
            åren med vilka mått man har valt för tryggheten i samhället. Det
            huvudsakliga och nästan enda målet har varit att man ska ha just
            20 000 poliser. Jag hoppas att vi snarare skulle vilja mäta kvaliteten
            och andelen brott som klaras upp, att fokus ska läggas på det
            vi faktiskt vill uppnå och inte på medlet, det vill säga antalet
            ordningsvakter eller antalet poliser.
          </note>
          <note>
            Jag tror nog, precis som diskussionen tidigare med Susanne Eberstein
            handlade om, att det hade behövts fler åtgärder än vad den tidigare
            regeringen mäktade med att prioritera, snarare än mindre och färre.
          </note>
          <note type="speaker">
            Anf. 107 ANDERS HANSSON (M) replik:
          </note>
          <note>
            Herr ålderspresident! Visst är det så. Vi ska naturligtvis mer
            ha ett mått på trygghet än på medel, men medel är ju också en
            väg till målet. Vi behöver därför ha poliser på våra gator och
            torg. Vi kan inte bara prata om att vi vill ha det på ett visst
            sätt och så hoppa över hur vi ska nå dit.
          </note>
          <note>
            Jag tycker att reformen med fler poliser, där Alliansen ökade
            antalet poliser med 2 500, var synnerligen god. Sedan tycker jag
            inte att man ska slå sig till ro med det och säga att vi nu har
            2 500 fler poliser. Där delar jag fullständigt Annika Hirvonens
            uppfattning, och nu har vi också genomfört en förändring av polisen
            , som ska bli en enda myndighet i stället för dagens 21 och där
            man betonar vikten av lokala, närvarande poliser. Det var det
            som alliansregeringen sa tidigare: Fler poliser , så att vi får
            ut poliser på gator och torg!
          </note>
          <note>
            Sedan är jag tyvärr den förste att erkänna att polisen kanske
            inte fullständigt mäktade med att ta emot 2 500 poliser och få
            ut dem i yttre tjänst. Vi har haft kraftfulla samtal med rikspolischefen
            om detta och sagt att det är oacceptabelt. Fler poliser ska ut
            i verksamheten, ut på våra gator och torg, för att förebygga brott.
          </note>
          <note>
            När vi är inne på förebyggande av brott : Annika Hirvonen nämnde
            tidigare att man inte skulle mäta framgången i antalet ordningsvakter
            och inte heller i antalet övervakningskameror. Men övervakningskameror
            är också ett medel för att nå målet. Rätt använda övervakningskameror
            kan vara en väldig tillgång för polisen. Genom att sätta upp en
            kamera vid ett torg där man vet att det händer mycket hemskheter
            får polisen ytterligare ett komplement i sitt arbete för att kunna
            nå dit både Annika Hirvonen och jag vill, nämligen att klara upp
            brott.
          </note>
          <note type="speaker">
            Anf. 108 ANNIKA HIRVONEN (MP) replik:
          </note>
          <note>
            Herr ålderspresident! Anders Hansson pratade om fler poliser
            på gatorna, och då skulle jag vilja betona på gatorna . Bara fler
            poliser, till exempel fler poliser i receptioner eller fler poliser
            som är föräldralediga , ökar ju inte tryggheten och säkerheten
            i samhället, även om det naturligtvis i och för sig är behjärtansvärt
            och mycket bra att poliser är föräldralediga när det finns skäl.
          </note>
          <note>
            Även om den här debatten handlar om processrättsliga frågor engageras
            jag väldigt mycket av hur vi mäter och vilka mål vi sätter upp
            och vilka frågor vi ställer till våra myndigheter, för utefter
            detta får vi svar.
          </note>
          <note>
            Jag tror att det är dags för regeringen att gå bort från new
            public ma ­ nagement-tänket och börja mäta det som spelar roll,
            sätta de mål som leder i rätt riktning och slopa pinnjakten. Därför
            vill jag också betona att det är viktigt att vi här i riksdagen
            inte hemfaller åt att slå oss för bröstet över antalet ordningsvakter
            eller poliser, utan snarare sätter fokus just på det som är viktigt.
          </note>
          <note>
            Som jag nämnde tror jag inte heller att antalet övervakningskameror
            är ett klokt mått för oss att styra efter. Det går säkert att
            analysera r esultaten lite olika. I nte minst måste även integritetsaspekterna
            väga mycket tungt när det gäller just övervakningskameror.
          </note>
          <note>
            Vi behöver helt klart styra våra myndigheter så att vi uppnår
            kvalitet och resultat snarare än fina siffror på papperet.
          </note>
          <note type="speaker">
            Anf. 109 MARIA ABRAHAMSSON (M):
          </note>
          <note>
            Herr ålderspres ident! Först en liten reflexion: Det har talats
            här i debatten om säkerheten i våra domstolar. Domstolsverket
            kom 2012 med en rapport till Justitiedepartementet, där man efterlyste
            möjligheten att montera säkerhetskameror i rättssalarna som kunde
            sättas igång i samband med överfall. Det tillsattes en departementsutredning
            som skulle ha gått i mål i juni 2014, men det gjorde den inte.
          </note>
          <note>
            Finns det möjligen någon företrädare här från S som kan förklara
            varför den nuvarande regeringen inte har tillsatt någon ny utredning
            på detta viktiga område? Det var det ena. Nu till det jag egentligen
            tänkte säga.
          </note>
          <note>
            Ett resultat av höstens val är en kraftig ökning av antalet nämndemän
            från Sverigedemokraterna. Ett annat ytterkantsparti, Feministiskt
            initiativ, klarade inte riksdagsspärren men röstades in i 13 kommuner
            och fick därmed också mandat att nominera nämndemän. Av demokratiska
            skäl är det inte möjligt att på förhand sortera bort vissa partiers
            företrädare. Även extrempartier till höger och vänster måste med
            nuvarande system ha rätt att nominera nämndemän.
          </note>
          <note>
            Klokt nog tog alliansregeringen till sig av den allt hårdare
            kritik som på senare år har framförts i samhällsdebatten mot just
            nämndemannasystemet. Genom ett av den förra riksdagens sista beslut
            skärptes kraven på nämndemännen. Sedan september kan domstolarna
            begära utdrag ur polisens belastningsregister. Nämndemän får inte
            längre ha gått i konkurs. Det har också blivit lättare att avsätta
            nämndemän som har begått brott eller som på annat sätt är olämpliga.
            Numera gäller också att nämndemän måste genomgå en obligatorisk
            introduktionsutbildning.
          </note>
          <note>
            Allt detta, herr ålderspresident, är steg i rätt riktning, men
            de undanröjer inte grundproblemet med politiskt valda lekmän i
            våra domstolar. Varje gång nämndemän tvingas lämna sina uppdrag
            på grund av att de har gjort bort sig – och det händer ganska
            ofta – rubbas förtroendet för domstolarnas verksamhet. Statskontoret
            har nyligen redovisat sin analys av Nämndemannautredningens förslag
            om att införa en så kallad fri kvot så att minst 50 procent av
            nämndemannauppdraget ska kunna sökas av svenska medborgare utan
            politisk koppling, samtidigt som partierna fortfarande ska kunna
            nominera sina egna trotjänare och sympatisörer till att vara domare.
          </note>
          <note>
            Statskontoret skriver att den fria kvoten inte skulle påverka
            representationen av nämndemän med utländsk bakgrund men leda till
            en viss underrepresentation av kvinnliga nämndemän. Intresset
            för nämndemannauppdrag kommer fortfarande att vara störst i gruppen
            äldre, konstaterar man och hänvisar till en medborgarundersökning.
            Någon påtaglig föryngring av nämndemannakåren skulle det alltså
            inte bli.
          </note>
          <note>
            Sammantaget bedömer Statskontoret att införandet av en fri kvot
            troligen inte skulle leda till en mer allsidigt sammansatt nämndemannakår.
            Men för att locka yngre personer till uppdrag föreslås i stället
            ändrade tjänstgöringsvillkor och en dubblering av heldagsersättningen
            från 500 kronor till 1 000 kronor . Det blir åtskilliga miljoner
            som jag inte har hört att regeringen är beredd att skjuta till.
            Kort sagt, herr ålderspresident: Jag tvivlar på att det är meningsfullt
            att gå vidare med förslaget om den fria kvoten.
          </note>
          <note>
            Våren 2013 föreslog Straffprocessutredningen och Nämndemannautredningen
            att nämndemännen ska avskaffas i hovrätterna och kammarrätterna.
            Dessvärre valde alliansregeringen att inte genomföra utredningens
            förslag i dessa delar. Den formella motiveringen för att nämndemän
            ska delta även i överrätterna är att de precis som i underrätterna
            bidrar till ökad insyn och garanterar att domstolarnas dömande
            ligger i linje med allmänna värderingar i samhället.
          </note>
          <note>
            Men närmare betraktat är det oklart på vilket sätt insynen blir
            bättre. Nämndemännen är i likhet med yrkesdomare förbjudna att
            yppa vad som sägs under domstolens överläggningar. Det högtidliga
            talet om medborgerliga värderingar och mångfald är väl egentligen
            rätt tomt prat. Det går aldrig att få en representativ sammansättning
            inom gruppen av två eller tre nämndemän.
          </note>
          <note>
            I enlighet med de båda utredningarna menar jag – och som jag
            hörde Folkpartiet framhålla tidigare – att tiden är mogen för
            att avskaffa nämndemännen, åtminstone i överrätterna. Vi ska ha
            klart för oss att när den ordningen infördes 1975 av dåvarande
            justitieminister Lennart Geijer var tanken att hovrätterna skulle
            inrätta sig i det socialistiska ledet och bli mer mottagliga för
            signaler från progressivt politiskt håll. Det är så det står i
            förarbetena.
          </note>
          <note>
            Förra höstens uppstramning av nämndemannasystemet markerar början
            på en omprövning i riktning mot minskat nämndemannainflytande.
            Jag hoppas såklart att denna omprövning fortsätter och på sikt
            kommer att leda fram till en ordning med enbart juridiskt utbildade
            domare i våra domstolar. Men innan vi är där kan ett naturligt
            andra steg vara att återgå till den ordning som gällde fram till
            1982, nämligen att nämndemännen har kollektiv rösträtt i tingsrätt
            och länsrätt. Ett tredje steg är att avskaffa nämndemännen i överrätterna,
            precis som Straffprocessutredningen och Nämndemannautredningen
            föreslog.
          </note>
          <note>
            I JuU15 behandlas också min motion om en försöksverksamhet med
            tv-sända rättegångar. För mig är det självklart att en offentlig
            rättegång ska kunna följas av alla som vill följa den, inte bara
            av ett begränsat antal åhörare som får plats i rättssalen.
          </note>
          <note>
            Lika självklart är det att den personliga integriteten måste
            beaktas , liksom att närvaron av tv-kameror inte får gå ut över
            rättssäkerheten eller kvaliteten i den dömande verksamheten. Om
            en domstol i något fall bedömer att en tv-sändning av rättegången
            påtagligt skulle försvåra utredningen av saken ska det med mitt
            förslag alltid vara möjligt för domstolen att besluta att förhöret
            inte ska tv-sändas. Möjligheten att hålla förhandlingar bakom
            stängda dörrar ska också finnas kvar, även om det nu drygt 60
            år gamla fotoförbudet uppmjukas något.
          </note>
          <note>
            Med detta sagt hade jag inte väntat mig annat än att utskottet
            skulle avstyrka min motion. Jag tycker ändå att utskottet argumenterar
            lite väl svagt, inte minst när det gäller tv-sända rättegångar.
            Utskottet hänvisar till ett frågesvar från 2008 där justitieministern
            svarar att hon är tveksam till att det finns ett allmänintresse
            av att sända rättegångar i tv. Hon säger att det finns andra sätt
            att förbättra allmänhetens insyn i domstolsprocessen och att det
            för närvarande inte finns några planer på att ta initiativ i frågan.
            Jag vill verkligen inte gräla med utskottet, men jag konstaterar
            att det är sju år sedan frågesvaret levererades.
          </note>
          <note>
            Debatten om tv-sända rättegångar har inte varit livlig – jag
            säger inte det – men positionerna har flyttats fram. Några exempel
            på det är att Svea hovrätts nuvarande och föregående president
            båda har bytt fot och nu uttalar sig för tv-sända rättegångar.
            Lagmannen och utredningsproffset K-G Ekeberg konstaterade i samband
            med Svea hovrätts 400-årsjubileum att det utan tvivel finns mål
            som har stort allmänintresse och där den utvidgade offentligheten
            inte är till skada för parterna eller förhörspersonerna. I sådana
            mål kan han hålla med om att tiden kan vara mogen för att försiktigt
            öppna för tv-sända rättegångar.
          </note>
          <note>
            Vi var rätt många som våren och sommaren 2012 satt bänkade framför
            tv:n och via SVT följde Oslo tingsrätts tv-sändningar av Breivikrättegången.
            Även i Finland och Danmark finns möjlighet att tv-sända rättegångar.
            I våra nära grannskap uppfattas tv-sända rättegångar som ett naturligt
            inslag i det demokratiska samhället. Krigsförbrytartribunalen
            i Haag tv-sänder förhandlingar mot misstänkta krigsförbrytare.
            Europadomstolens rättegångar kan följas på domstolens hemsida.
          </note>
          <note>
            Herr ålderspresident! Jag tänker inte yrka på någonting, men
            jag är glad och nöjd att jag har kunnat bidra i debatten om hur
            riksdagen kan medverka till att stärka rättssäkerheten och insynen
            i våra domstolar.
          </note>
          <note>
            (Applåder)
          </note>
          <note type="speaker">
            Anf. 110 SUSANNE EBERSTEIN (S) replik:
          </note>
          <note>
            Herr ålderspresident! Jag fick en direkt fråga av Maria Abrahamsson.
            Utredaren slutade sitt uppdrag – och det fanns anledningar till
            det – i juni 2014. Om man hade tyckt att det var en mycket viktig
            utredning hade man dagen efter kunnat tillsätta en ny utredare.
            Det var ju fråga om en ensamutredare.
          </note>
          <note>
            Bland det första en ny regering gör vid byte av majoritet är
            att gå igenom alla pågående utredningar. Vissa läggs ned och vissa
            fortsätter. Den här gången blev det extra besvärligt för min regering
            eftersom det blev minus 200 miljoner i budgeten. Därför måste
            man sortera extra. De uppgifter som jag har fått är att regeringen
            har en avsikt att tillsätta en utredare. Dessutom arbetar Domstolsverket
            hela tiden med att frågorna ska skötas ordentligt.
          </note>
          <note type="speaker">
            Anf. 111 MARIA ABRAHAMSSON (M) replik:
          </note>
          <note>
            Herr ålderspresident! Vad gäller det första påståendet från Susanne
            Eberstein, att man dagen efter kunde ha tillsatt en ny intern
            departementsutredare: Det hade man kunnat göra, men jag tror inte
            att alliansregeringen var ensam om att ha gått in i en valrörelse
            då. Jag tror att även Socialdemokraterna hade tagit steget in
            i valrörelsen.
          </note>
          <note>
            Det är väl också allmän kutym att man inte tillsätter så många
            utredningar bara några månader före ett val. Det har i alla fall
            jag för mig, men det kanske är en nyordning.
          </note>
          <note>
            Jag tycker att det är lite anmärkningsvärt att man står här och
            anklagar den borgerliga alliansen för att inte bry sig om säkerheten
            i domstolarna när man själv nu har makten och möjligheten att
            på Justitiedepartementet damma av Domstolsverkets rapport, som
            visar att majoriteten av domare och även parter verkligen skulle
            uppskatta om det fanns en möjlighet att vara säkerhetsövervakade
            i den mån det behövs. Det är som sagt fritt fram för Justitiedepartementet
            att ta initiativ där. Det gör man inte. Men det är ju lovande
            om Susanne Eberstein har rätt i att det är på gång. Det ska jag
            kontrollera.
          </note>
          <note>
            Jag vill säga något om detta ständigt återkommande att regeringen
            nu får regera med Alliansens budget och att det innebär mindre
            anslag för att tillsätta utredningar. Regeringen tillsätter faktiskt
            utredningar som majoriteten i opposition inte ens vill ha. Jag
            tänker på Bromma flygplats. Jag tänker på att regeringen tillsätter
            en samordnare som ska utreda något som en majoritet i riksdagen
            har sagt att den inte vill ha utrett. Jag tycker att ni i så fall
            borde hushålla lite bättre med pengarna.
          </note>
          <note type="speaker">
            Anf. 112 SUSANNE EBERSTEIN (S) replik:
          </note>
          <note>
            Herr ålderspresident! Att hushålla med pengarna betyder inte
            a tt vi ska göra precis som de som numera är opposition vill.
            Jag har aldrig hört förut att man i en regering slutar att regera
            i juni valåret. Jag trodde tvärtom att man var skyldig att sköta
            landet ända fram till valdagen och kanske till och med efter valdagen
            fram tills en ny regering tillträder.
          </note>
          <note>
            Det står i betänkandet – som Maria Abrahamsson kanske inte har
            läst, och det kan jag förstå – att regeringen ska tillsätta en
            ny utredare. Det kommer att komma.
          </note>
          <note>
            Jag vill också kommentera det här med tv-sända rättegångar. Jag
            tycker att det är en jättesvår fråga. Blir vittnena mer villiga
            att vittna? Känner sig målsäganden uthängd eller är orolig för
            att medverka? Vad händer med den som blir dömd, som då har varit
            i varje människas hem i det här landet?
          </note>
          <note>
            Jag tror att det krävs en ganska stor integritetsutredning av
            det här med tv-sända rättegångar. Men jag vill inte svara ja eller
            nej på det. Jag tycker bara att det är en mycket svår fråga.
          </note>
          <note type="speaker">
            Anf. 113 MARIA ABRAHAMSSON (M) replik:
          </note>
          <note>
            Herr ålderspresident! Jo, jag har läst betänkandet. Annars hade
            jag inte noterat att utredningen i departementet inte gick i mål
            i juni 2014. Jag hade inte vetat det om jag inte hade läst betänkandet.
            Men jag är som sagt tacksam om den kommer att tillsättas igen.
          </note>
          <note>
            Huruvida en regering slutar att regera i juni eller inte när
            det är val i september är väl inte riktigt vad det handlar om
            när man inte tillsätter en intern utredning. Det är väl inte detsamma
            som att sluta regera. Då har vi kanske lite olika syn på det.
          </note>
          <note>
            Susanne Eberstein kom in på min motion om tv-sända rättegångar.
            Hade Eberstein läst min motion hade hon vetat under vilka förutsättningar
            som jag föreslår att man ska kunna inleda en försöksverksamhet
            med tv-sända rättegångar. Detta med integritet och annat är sådant
            som jag berör uttryckligen och förhållandevis omfattande i motionen.
            Är det så att Eber ­ stein är tveksam till hur hon ska ställa
            sig till frågan får hon gärna läsa min motion, så kan vi ta en
            diskussion sedan.
          </note>
          <note type="speaker">
            Anf. 114 BEATRICE ASK (M):
          </note>
          <note>
            Herr ålderspresident! Det är många som är nya i justitieutskottet
            och i riksdagen, och därför ska man väl ursäkta en viss historielöshet.
            Men jag tycker ändå att några saker bör påpekas.
          </note>
          <note>
            Det har sagts ett flertal gånger i den här debatten att under
            åtta år har ingenting gjorts åt säkerheten i våra domstolar. Det
            är en ren oförskämdhet. Jag vill påminna om att vi genomförde
            en omfattande genomgång av tingsrättsorganisationen och gjorde
            stora förändringar i syfte att få bättre resurser för upprustning
            och renovering.
          </note>
          <note>
            I dag har de flesta domstolar upprustats – också ur säkerhetssynpunkt.
            Vi har också byggt en hel del nya domstolslokaler, där säkerhetsfrågorna
            har stått i centrum. Det är en väsentlig sak som har varit möjlig
            tack vare alliansregeringens utomordentligt stora insatser för
            att höja anslagen också till rättsväsendet.
          </note>
          <note>
            Omorganisationen har varit viktig, men därtill kommer att vi
            i omgångar har anslagit särskilda medel för säkerhetshöjande åtgärder,
            vilket Anders Hansson framhöll. Det har varit centralt.
          </note>
          <note>
            I dag använder vi också ny teknik i våra domstolar. Vi har sett
            till att det finns möjlighet att vittna på distans och en rad
            andra möjligheter som inte fanns tidigare och som syftar till
            att höja säkerheten.
          </note>
          <note>
            I inget av de här fallen har jag , vad jag kan erinra mig , fått
            något förslag om ökade resurser eller säkerhetshöjande åtgärder
            från kammarens partier under de här åren. Då tycker jag att det
            är oförskämt att säga att ingenting har gjorts.
          </note>
          <note>
            Det som vi nu diskuterar och som vi har ett tillkännagivande
            om kan jag berätta om bakgrunden till. Vi har naturligtvis utrett
            både det ena och det andra, men vi fick återkommande rapporter
            om bristande ordning och störningar i rättssalarna. Regeringen
            bad då Domstolsverket att komma med ett yttrande om hur det såg
            ut. Svaret var att det inte var några större bekymmer. Men vi
            fick fler rapporter om detta, inte minst mot bakgrund av rättegångar
            som rörde grov organiserad brottslighet där detta med symboler
            och aktiviteter var väldigt tungt.
          </note>
          <note>
            Detta var skälet till förslaget som vi lade fram i vår motion
            och som vi också drev i regeringsställning – att vi måste sätta
            igång en utredning för att noga se över vilka verktyg domstolschefer
            ska ha för att de bättre än i dag ska kunna säkerställa ordningen
            och tryggheten i våra rättssalar. De har ansvaret i dag, och de
            kan vidta åtgärder. Men vi kände och bedömde att mer behöver göras
            eftersom detta sätts i system och oron bland en del som finns
            i rättssalen är påtaglig. Det var direkta berättelser från enskilda
            rättegångar som gjorde att den här frågan var relativt ny.
          </note>
          <note>
            Jag vågar påstå att vi har jobbat med säkerhetsfrågorna under
            de här åtta åren. Men det finns mycket mer att göra. Det gör det
            alltid, för det är som Maria Abrahamsson säger: Frågor rör på
            sig. Det gäller också öppenheten i våra domstolar, frågor om nämndemannasituationen
            och mycket annat.
          </note>
          <note>
            Maria Abrahamsson och jag har i många år haft lite olika uppfattning
            om just nämndemännen. Det är en fråga som stöts och blöts av och
            till. Men när det gäller både den och frågan om vilken insyn vi
            ska ha i domstolarna måste vi ligga i takt med tiden och vända
            på de olika frågeställningar som finns.
          </note>
          <note>
            Jag uppskattar att det väcks seriösa och väl genomarbetade motioner
            som tar tag i de här frågorna på ett seriöst sätt. Sedan kan vi
            bli bättre på att svara från utskottets sida. Så är det alltid.
          </note>
          <note>
            (Applåder)
          </note>
          <note type="speaker">
            Anf. 115 SUSANNE EBERSTEIN (S):
          </note>
          <note>
            Herr ålderspresident! Vem som har sagt att ingenting har gjorts
            vet inte jag, men det får vi väl läsa i protokollet i morgon.
          </note>
          <note>
            Javisst, mer måste göras. Jag håller med. Mycket mer måste göras,
            och om man hade gjort tillräckligt under åren 2006–2014 för att
            domstolarna skulle vara en trygg plats för människor som tvingas
            dit eller måste vara där, då hade inte Alliansen så snart efter
            valet och avgången behövt göra en motion tillsammans.
          </note>
          <note>
            Självklart har det gjorts saker under de här åren. Ingen har
            påstått något annat. Men jag har sagt att det inte har gjorts
            tillräckligt, och det är det jag saknar.
          </note>
          <note type="speaker">
            Anf. 116 BEATRICE ASK (M) replik:
          </note>
          <note>
            Herr ålderspresident! Både Susanne Eberstein och jag är erfarna
            i politiken, och vi är båda väl insatta i att politiken inte stannar
            av.
          </note>
          <note>
            Det är väl självklart att man kan väcka motioner även om regeringen
            har avgått. Det är väl självklart att det ständigt tillkommer
            nya saker som behöver göras.
          </note>
          <note>
            Det var också skälet för alliansregeringen att i en rad olika
            frågor förbereda för den kommande mandatperioden, och det är delvis
            det underlaget vi har på vårt bord när vi lägger fram de förslag
            som vi nu får tillkännagivanden om.
          </note>
          <note>
            Arbetet avslutas inte. Jag tror inte att man någonsin blir färdig
            när det gäller politik, och jag skäms inte ett ögonblick för att
            hävda att det behöver göras mer eller att man behöver motionera,
            komma med förslag eller ibland helt tänka om. Hela detta utvecklingsarbete
            måste göras inom politiken.
          </note>
          <note>
            När det gäller säkerheten i domstol har vi inte lyft den här
            typen av frågor av det enkla skälet att vi frågat Domstolsverket
            om deras syn på ordningen i domstol och fått till svar att de
            inte tyckte att detta var ett stort problem. Men vi möter nu rader
            av exempel där man pekar på att det finns ett allvarligt problem.
            Då är det ganska naturligt att tycka att det finns skäl att utreda
            vad mer som kan göras. Det är en ståndpunkt som jag är glad över
            att utskottet i dag står för.
          </note>
          <note>
            Det är alltid lätt att säga: Det där borde man ha tänkt på för
            tio år sedan. Men då hade i vart fall inte jag fått höra de berättelser
            om incidenter och annat som nu ligger till grund för Alliansens
            ställningstagande.
          </note>
          <note type="speaker">
            Anf. 117 SUSANNE EBERSTEIN (S) replik:
          </note>
          <note>
            Herr ålderspresident! Det här är ju inte nya problem. Vi har
            haft grov brottslighet i Sverige under många år. Det har handlat
            om att man har haft västar på sig i domstolarna och att vittnen
            känt sig hotade. Vi har pratat om de här problemen i många år.
            Att Domstolsverket skulle ha sagt att det inte är några problem
            känner jag inte alls igen.
          </note>
          <note>
            Mycket behöver göras. En del har gjorts. Men jag säger fortfarande:
            2006 tillträdde alliansregeringen med Beatrice Ask som justitieminister.
            Ni gjorde alldeles för lite, och nu ska vi se till att det blir
            bättre.
          </note>
          <note type="speaker">
            Anf. 118 BEATRICE ASK (M) replik:
          </note>
          <note>
            Herr ålderspresident! Låt mig säga att ni har börjat väldigt
            dåligt, Susanne Eberstein, för när det har kommit så få förslag
            som hittills väntar jag med spänning på fortsättningen. Men vi
            kommer så småningom också att få utvärdera vad socialdemokrater
            och miljöpartister har gjort i regeringsställning. Jag är ganska
            trygg i att det kommer att bli en intressant diskus ­ sion om
            detta också.
          </note>
          <note type="speaker">
            Anf. 119 SUSANNE EBERSTEIN (S) replik:
          </note>
          <note>
            Herr ålderspresident! Det blir spännande om åtta år. Det kanske
            inte är före detta justitieministern och jag som står här då,
            men det finns anledning att utvärdera vad vi socialdemokrater
            kommer att kunna göra i den här frågan de närmaste åtta åren,
            för jag hoppas att vi kommer att ha förtroende så lång tid. Jag
            tycker att ni gjorde för lite.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 13.)
          </note>
          <note>
            § 9 Offentlig upphandling
          </note>
          <note>
            Finansutskottets betänkande 2014/15:FiU27
          </note>
          <note>
            Offentlig upphandling
          </note>
          <note>
            föredrogs.
          </note>
          <note type="speaker">
            Anf. 120 DENNIS DIOUKAREV (SD):
          </note>
          <note>
            Herr ålderspresident! Sverigedemokraterna vill införa den så
            kallade vita-jobb-modellen. Det är en upphandlingsmodell som kan
            appliceras på all offentlig upphandling och som ställer ett antal
            krav på det anbudsgivande företaget.
          </note>
          <note>
            Kommuner är i dag anvisade att välja lägsta anbud vid upphandling
            enligt lagen om offentlig upphandling, vilket radikalt ökar risken
            för att oseriösa företag slinker igenom och vinner upphandlingar.
            Med vita-jobb-modellen minimerar man denna risk. Bland annat ska
            företagen erbjuda sina anställda kollektivsavtalsenliga villkor.
            Detta ska också tydligt specificeras i upphandlingsunderlagen
            och syftar ytterst till att motverka lönedumpning och försäkra
            att även utstationerad arbetskraft åtnjuter adekvata villkor.
          </note>
          <note>
            Kravet ska framgå klart och tydligt, så att det inte finns några
            oklar ­ heter när ett företag brutit mot upphandlingsavtalet.
            Huvudentreprenörs ­ ansvar ska krävas, vilket medför att huvudentreprenören
            ansvarar för att även underentreprenörer följer de regler som
            ställs upp. Detta är direkt nödvändigt eftersom huvudentreprenören
            annars kan anlita underentre ­ prenörer som i sin tur anl itar
            antingen svart arbetskraft eller ägnar sig åt lönedumpning genom
            att inte erbjuda kollektivsavtalsenliga villkor till ut ­ stationerad
            arbetskraft. De osunda konkurrensvillkoren tillåts i så fall fort
            ­ leva. Brott mot reglerna ska kunna resultera i att avtalet rivs
            upp och i vissa fall även i skadeståndsanspråk.
          </note>
          <note>
            Utöver detta ska det anbudsgivande företaget godta att kommunens
            kontrollanter har rätt att undersöka handlingar som kan vara relevanta
            för att försäkra sig om att villkoren uppfylls. Detta gäller även
            för eventuella underentreprenörer. Det kan röra sig om sådant
            som löne- och anställningslistor, skatteinbetalningar och motsvarande.
          </note>
          <note>
            Det blir också relevant att kontrollera att företaget betalar
            skatt och arbetsgivaravgifter som står i paritet med reglerna
            så som de anges i relevant kollektivavtal. Att hindra kontrollanterna
            ska i det ljuset ses som ett uppenbart brott mot upphandlingsavtalet.
          </note>
          <note>
            Vita-jobb-modellen har provats i Stockholm och har lett till
            flera positiva erfarenheter. Företag med oseriös verksamhet som
            tidigare vunnit upphandlingar lade inga anbud då de inte ville
            underordna sig de krav man satte upp, vilket alltså gjorde att
            dessa företag skrämdes bort. Samarbetet mellan kommunala tjänstemän
            och fackliga företrädare fungerade också bra. Även i Malmö användes
            vita-jobb-modellen i ett projekt 2013, och efter utvärdering 2014
            beslutade man att införa modellen i kommunen fullt ut.
          </note>
          <note>
            Den svar ta marknaden omsätter i dag his nande 66 miljarder kronor.
            Det är skattepengar som stat och kommun hade kunnat använda men
            som man nu går miste om. Ett införande av vita-jobb-modellen är
            en viktig del i arbetet mot lönedumpning, fiffel och osund konkurrens.
          </note>
          <note>
            Herr ålderspresident! Jag yrkar bifall till Sverigedemokraternas
            reservation 1. Vi står givetvis också bakom reservation 2, men
            för tids vinnande yrkar jag inte bifall till den.
          </note>
          <note type="speaker">
            Anf. 121 MONICA GREEN (S):
          </note>
          <note>
            Herr ålderspresident! I dag ska vi debattera, diskutera och fatta
            beslut om offentlig upphandling. Upphandlingen kan både förändra
            och förbättra om man har bra lagar och bra kunskap. Det behövs
            ett upphandlingsansvar, när det gäller sjysta villkor för transporter,
            bra miljö, djurskydd och för den delen också öppna standarder
            för de datasystem som köps av kommuner, landsting och staten.
            Kort sagt: Upphandlingen kan faktiskt förändra förutsättningarna
            på väldigt många områden.
          </note>
          <note>
            Förslagen i de motioner som dagens betänkande behandlar gäller
            bland annat kollektivavtalsenliga villkor, sociala kriterier,
            djurskydd och kompetens. Jag yrkar bifall till utskottets förslag.
          </note>
          <note>
            Utskottet vill genom bättre upphandlingsstöd bidra till att kommunerna
            kan ställa miljö- och hälsokrav i sin upphandling. Det är alldeles
            utmärkt att vi kan förtydliga regeringens ambitioner för stöd
            till upphandling av bland annat giftfri förskola.
          </note>
          <note>
            Jag anar mig till en viss ökad förståelse av vikten av giftfri
            miljö från Moderaterna. Kanske är det bra att hamna i opposition
            ibland, vad vet jag?
          </note>
          <note>
            Barn kommer dagligen i kontakt med olika typer av gifter, genom
            maten de äter, genom kläderna de har på sig eller genom medicin
            när barn och vuxna är sjuka. Det finns också i elektronikprodukter,
            hygienprodukter och flera andra varor som vi handlar med.
          </note>
          <note>
            Man kan hantera kemikalier på ett riskfritt sätt, men man kan
            också hantera dem på sätt som är mindre bra. Vi vill ju garantera
            att vi hanterar kemikalier på ett bättre och tydligare sätt än
            vi har gjort hittills. Vi vet att barn, alltså små människor,
            är särskilt utsatta eftersom de smakar på allt de får i sina händer.
            Om leksaker innehåller kemikalier får de i sig dem. Barn äter
            och dricker mer än vuxna i förhållande till sin storlek, och därför
            är de också mer känsliga för kemikalier. De tuggar och biter i
            leksaker och i kläder som de har på sig.
          </note>
          <note>
            Barn måste ha rätt till en giftfri miljö. Därför måste arbetet
            med en giftfri förskola påskyndas.
          </note>
          <note>
            Arbetsmiljöfrågorna – det gäller både sociala och miljömässiga
            aspekter – är något som vi socialdemokrater brinner lite extra
            för. Där ingår också investeringar i giftfri miljö. När vi investerar
            i en giftfri miljö skapar vi förutsättningar för en bättre hälsa,
            med minskad förekomst av allergier, astma och annat.
          </note>
          <note>
            När statsminister Stefan Löfven höll sin regeringsförklaring
            lyfte han särskilt upp arbetet med att göra förskolorna giftfria.
            För oss socialdemokrater är det därmed en prioriterad fråga att
            barnen ska få rätt att vara i en giftfri miljö.
          </note>
          <note>
            I höstens budget, som tragiskt nog röstades ned av Centern, Folkpartiet,
            Kristdemokraterna, Moderaterna och Sverigedemokraterna, fanns
            en miljardsatsning på just upprustning av skollokaler. I detta
            ingick arbetsmiljöfrågor, miljöfrågor och en giftfri förskola.
          </note>
          <note>
            F rån samarbetsregeringens sida har vi gett besked om att vi
            vill fortsätta med stöd till kommunerna i upphandlingsfrågorna
            genom att samla det i en myndighet som kan hjälpa till i arbetet
            med att göra bland annat förskolorna giftfria. Vi har också formulerat
            idén om det gröna , hållbara folkhemmet.
          </note>
          <note>
            Jag anar mig till att en viss före detta statsminister sitter
            i kammaren just nu, som har uttryckt detta om det gröna folkhemmet.
            Det är trevligt att Göran Persson sitter i kammaren när vi pratar
            om just de här frågorna.
          </note>
          <note>
            Men nu måste vi fortsätta det arbete som kom av sig för åtta
            år sedan. Upphandlingsmyndigheten ska ge stöd och hjälp till offentliga
            upphandlare. Det handlar om att ställa krav på sjysta villkor.
            Det handlar om sociala krav, avtalsenliga villkor, transporter,
            varor och tjänster, giftfria produkter, giftfri mat och så vidare.
          </note>
          <note>
            Jag har, som sagt, redan noterat det vaknade intresset från de
            borgerliga partierna. Därför behöver jag kanske inte kommentera
            det mer.
          </note>
          <note>
            Betänkandet handlar om fler saker än giftfria förskolor. Det
            handlar också om så kallade vita jobb. Vi välkomnar ett påskyndat
            arbete och utredningen om de vita jobben. Det är oerhört viktigt
            att vi ställer krav på kollektivavtalsliknande villkor och på
            vita jobb. Vi förutsätter att utredningen kommer med skarpa förslag.
            Det går inte fortare om man gör ett tillkännagivande nu, när en
            utredning alldeles snart, inom ett par månader, ska presenteras.
            Därför tycker vi att det är ett slag i luften att föreslå ett
            tillkännagivande just nu när regeringen har varit så tydlig i
            de frågorna.
          </note>
          <note>
            Vi bidrar alltså genom den offentliga upphandlingen till ett
            väl fungerande samhälle, till nytta för medborgarna och näringslivets
            utveckling, samtidigt som skattemedlen används på ett mer smart
            sätt. Och då kan vi se till att målen genomsyrar den nya nationella
            strategin.
          </note>
          <note>
            Regeringen skriver i sin budgetproposition att strategins centrala
            perspektiv ska vara utveckling av offentlig verksamhet, ekologiska
            och sociala hänsyn samt innovationer. Enligt utskottet finns det
            skäl att invänta kommande förslag, som jag sa.
          </note>
          <note>
            Det är oerhört viktigt att arbetstagare tillförsäkras skäliga
            arbetsvillkor och att vi motverkar social dumpning på arbetsmarknaden.
            Med andra ord, herr talman, har vi mycket att göra. Vi kan förändra
            mycket med den offentliga upphandlingen.
          </note>
          <note>
            Vi ser fram emot utredningens förslag men också den nya myndigheten,
            som kommer att starta den 1 september.
          </note>
          <note>
            Därmed yrkar jag bifall till förslaget i betänkandet.
          </note>
          <note type="speaker">
            Anf. 122 MARIA MALMER STENERGARD (M):
          </note>
          <note>
            Herr talman! Jag tror att vi alla är överens om att principerna
            bakom offentlig upphandling bör värnas. Vi vill främja konkurrens.
            Vi vill stävja svågerpolitik och korruption. Hela näringslivet
            ska få sjysta chanser att verka på någorlunda likartade villkor.
            Och medborgarnas pengar ska användas på ett effektivt sätt.
          </note>
          <note>
            Men för att verkligen fungera måste systemet med offentlig upphandling
            hela tiden balansera mellan å ena sidan behovet av tydliga regler
            som underlättar konkurrensen och å andra sidan behovet av avsaknad
            av alltför knepiga regler. Om regelverket blir alldeles för svårt
            riskerar vi att de värden som vi vill skapa med offentlig upphandling
            helt går förlorade.
          </note>
          <note>
            Så sent som förra året samlade alliansregeringen det övergripande
            ansvaret för offentlig upphandling till Konkurrensverket. Det
            var för att man såg ett stort behov av att stärka upphandlingskompetensen
            i hela den offentliga sektorn. Trots detta helt färska beslut
            har regeringen nu gett en utredare i uppdrag att planera för en
            helt ny myndighet för upphandlingsstöd som ska dra igång sin verksamhet
            i höst.
          </note>
          <note>
            Vi står inför fullbordat faktum. Jag tänker därför inte ägna
            min tid i talarstolen åt att debattera var det stöd, som vi är
            överens om ska finnas, rent organisatoriskt bör hamna. Men klart
            är att det så snart som möjligt måste komma på plats.
          </note>
          <note>
            Vår svenska lagstiftning när det gäller offentlig upphandling
            är långtgående. Men i de upphandlande organisationerna finns ofta
            en rädsla för att tillämpa reglerna fullt ut och att verkligen
            ställa tydliga krav. Man ska naturligtvis inte ställa högre krav
            än vad som kan motiveras i det enskilda fallet, men kunskapen
            om vad som faktiskt är möjligt att göra behöver förbättras.
          </note>
          <note>
            Behovet av stöd är stort, inte bara när det gäller statliga myndigheter,
            utan kanske i synnerhet hos kommuner. Inte minst för små kommuner
            är det svårt att rekrytera och bibehålla den kompetens som krävs.
          </note>
          <note>
            Detta är bakgrunden till Alliansens yrkande om ett tydligt definierat
            upphandlingsstöd för kommunerna när det gäller att ställa miljö-
            och hälsokrav.
          </note>
          <note>
            Så sent som i februari i år rapporterades det om att endast hälften
            av kommunerna har påbörjat arbetet med att fasa ut giftiga leksaker
            från förskolorna. I det arbetet är det naturligtvis alldeles avgörande
            att ytterligare produkter innehållande farliga ämnen inte köps
            in till förskolorna. Men då måste kommunerna också ha den kunskap
            som krävs för att kunna ställa tydliga krav på giftfria produkter
            i sina upphandlingar.
          </note>
          <note>
            Därför är jag glad över att ett enigt utskott har valt att ställa
            sig bakom Alliansens yrkande om att upphandlingsstödet bör förbättras,
            så att kommunerna kan ställa tydligare miljö- och hälsokrav vid
            offentlig upphandling. Jag förväntar mig att ett tillkännagivande
            från riksdagen också kommer att leda till en tydligare roll för
            den nya myndigheten. Direktivet till den nya myndigheten är nämligen
            inte särskilt klart när det gäller stödet till kommunerna. Det
            står egentligen i det hänseendet bara att myndigheten bör verka
            i nära samarbete med den kommunala sektorn för att nå målet för
            den offentliga upphandlingen.
          </note>
          <note>
            Det är inte ett tillräckligt tydligt uppdrag. Därför är det här
            tillkännagivandet viktigt. Ska vi nu ha en särskild myndighet
            ska det vara tydligt att den ska ha som uppdrag att förbättra
            kunskapen om offentlig upphandling även i kommunal sektor.
          </note>
          <note>
            I det sammanhanget är det också viktigt att betona behovet av
            kompetenshöjning när det gäller uppföljning av redan genomförda
            upphandlingar. Hur kontrollerar vi till exempel att den kyckling
            som vi har upphandlat håller samma kvalitet under hela avtalsperioden?
          </note>
          <note>
            Man behöver också bli bättre på att dela upp upphandlingarna
            i mindre delar för att kunna ge företag av olika storlekar möjlighet
            att vinna upphandlingar.
          </note>
          <note>
            Det här är bitar som ibland inte mäktas med men som är avgörande
            för att konkurrensen inte ska snedvridas och för att syftet med
            upphandlingsförfarandet inte ska kunna kringgås.
          </note>
          <note>
            Herr talman! Det är viktigt att varje skattekrona används på
            ett ansvarsfullt sätt. Därför ska vi också kunna ställa krav på
            miljöhänsyn och sociala hänsyn när detta är motiverat. För att
            förtydliga detta infördes år 2010 den så kallade bör-regeln, som
            innebär att upphandlande myndigheter bör beakta miljöhänsyn och
            sociala hänsyn om upphandlingens art motiverar detta.
          </note>
          <note>
            Möjligheterna att ställa både miljökrav och sociala krav är i
            dag betyd ­ ande. Det slog man också fast i Genomförandeutredningen,
            som kom förra året. Samtidigt måste sådana krav vara förenliga
            med EU:s grundläggande principer och friheter. Det internationella
            regelverket har som främsta syf ­ te att slå vakt om konkurrensen
            och att undvika att enskilda länder inför regler som ensidigt
            gynnar det egna landet. Men reglerna ger också möjlig ­ het att
            använda de offentliga inköpen till att påverka utvecklingen i
            rikt ­ ning mot en större andel miljöanpassade produkter och ökade
            sociala hän ­ syn. En viktig utgångspunkt när det gäller att öka
            konkurrensen är att man bör öka deltagandet av små och medelstora
            företag.
          </note>
          <note>
            Regelverket innebär alltså en ständig avvägning mellan olika
            intressen. Vi måste hela tiden hålla i åtanke att alla ytterligare
            regleringar riskerar att försvåra för näringslivet, inte minst
            för små företag. Krångel och stora kontrakt är redan i dag de
            viktigaste konkreta orsakerna till att små företag avstår från
            att delta i offentlig upphandling. Med ytterligare regleringar
            blir det ännu knepigare för små företag utan ekonomiska och juridiska
            muskler att vara med och slåss om kontrakten. Upphandlingsförfarandet
            får då snarare en konkurrenshämmande effekt, och det är ju precis
            motsatsen till systemets primära syfte. Det är inte så jobben
            växer fram.
          </note>
          <note>
            Herr talman! Såväl regeringen som Sverigedemokraterna strävar
            nu efter att kunna införa ytterligare regler genom att ställa
            krav på kollektivavtalsliknande villkor hos den som ska lämna
            anbud. Därmed gör man regelverket ännu snårigare. Man får nämligen
            inte ställa faktiska krav på kollektivavtalsanslutning. Där är
            EU-rätten tydlig, och vi får ju förutsätta att vi från svensk
            sida fortfarande har för avsikt att följa EU-rätten och att vi
            fortfarande vill värna den fria rörligheten och principerna om
            icke-diskriminering.
          </note>
          <note>
            J ag blir bekymrad över att regeringens argument och förslag
            andas protektionism och slutenhet. Den politik som man driver
            på det här området och de förslag som man driver på för inom EU
            syftar nämligen i stor utsträckning till att motverka just den
            fria rörligheten. Sverige är ett litet land som är beroende av
            handel och rörlighet. Protektionistisk politik är inte en politik
            för jobben i Sverige.
          </note>
          <note>
            Herr talman! Sociala och arbetsrättsliga krav inte bara kan utan
            bör ställas redan i dag om det är motiverat. Frågan är alltså
            vad man egentligen kan tänkas uppnå med de tänkta reglerna, mer
            än ytterligare krångel. Mer än hälften av de små företagen saknar
            i dag kollektivavtal. De allra flesta lever upp till högt ställda
            sociala och miljömässiga krav. Men vad är egentligen kollektivavtalsliknande
            krav? En och samma bransch kan ju ha flera olika kollektivavtal.
          </note>
          <note>
            Framför allt är frågan hur mycket energi man ska behöva lägga
            på att definiera, kontrollera och argumentera kring vad som kollektivavtalsliknande.
            Riskerar vi inte då att snedvrida konkurrensen på ett sätt som
            vi har försökt motverka med just upphandlingsreglerna? Det här
            slår mot de små och medelstora företagen, alltså mot just dem
            vi vill ska få en större chans att vara med och lämna anbud. Det
            är de företagen vi ser att jobben kan växa fram i, herr talman.
          </note>
          <note>
            Alla partier talar vackert om att vi måste minska regelbördan
            för företagen. I det arbetet ingår inte bara att försöka plocka
            bort regelkrångel som redan finns på plats utan också att ifrågasätta
            regler som ännu inte har införts. Det här är ett lysande exempel
            på ett tillfälle då vi som lagstiftare åtminstone kan avstå från
            att bidra till ytterligare regelkrångel. Näringslivet behöver
            nämligen mindre av det slaget, inte mer, och Sverige behöver fler
            växande företag, inte färre.
          </note>
          <note>
            Med detta, herr talman, yrkar jag bifall till utskottets förslag
            i betänkandet.
          </note>
          <note type="speaker">
            Anf. 123 MONICA GREEN (S) replik:
          </note>
          <note>
            Herr talman! Jag berömde tidigare Moderaterna för att de har
            vaknat upp och nu ser att det är viktigt med miljökrav på till
            exempel förskolor. Det har Moderaterna inte tyckt tidigare, men
            nu när de har hamnat i opposition har de vaknat upp och tycker
            att det är viktigt. Det är bra.
          </note>
          <note>
            Det är dock märkligt att man inte ska ta hänsyn till arbetarnas
            villkor. Nu är barnen viktiga, vilket jag håller med om, men att
            vi ska ha sjysta villkor och att människor inte ska utnyttjas
            under slavliknande villkor – det vill inte Moderaterna. Så långt
            kan ni inte sträcka er. Ni kan sträcka er till att vi ska få en
            bättre miljö, men arbetare ska inte kunna kräva avtalsenliga villkor.
            Det är att se till att konkurrensen slås sönder om man inte har
            samma villkor på alla företag. Ni gör det möjligt för vissa att
            inte följa kollektivavtal, alltså dumpa lönerna, och därmed kan
            de också dumpa priserna.
          </note>
          <note>
            Jag har följt åkeribranschen väldigt noga, och åkerierna ber
            oss på sina bara knän att ställa liknande krav på alla som kör
            på våra vägar. Man ska följa kör- och vilotidslagar och ha kollektivavtal
            och sjysta villkor, så att chaufförerna inte utnyttjas. Det är
            ett exempel, men det finns ju många inom restaurangnäringen, handeln
            och så vidare där människor utnyttjas fruktansvärt eftersom de
            inte kan kräva något. De kommer till exempel från ett annat land
            och känner inte till att man här ska ha samma lön och rättigheter
            när man utför samma arbete.
          </note>
          <note>
            Jag tycker att det är beklagligt att detta är Moderaternas rätta
            ansikte, men det är klart – det blir tydligt för väljarna nu när
            Moderaterna visar det.
          </note>
          <note type="speaker">
            Anf. 124 MARIA MALMER STENERGARD (M) replik:
          </note>
          <note>
            Herr talman! Att säga att M inte vill slåss mot slavliknande
            villkor är väl ändå att sjunka lite lågt i debatten, och framför
            allt att påstå att vi i Sverige generellt sett har slavliknande
            villkor för arbetstagarna. Det är ju någonstans ett hån mot de
            länder i övriga världen som kanske ligger närmare till hands när
            vi talar om den typen av villkor.
          </note>
          <note>
            När man lyssnar till Monica Green kan man tro att de teoretiska
            jobbens villkor är viktigare än att jobben faktiskt växer fram.
            Vi menar att det måste finnas en balans. Vi måste värna goda villkor
            för jobben – något annat har inte jag eller Moderaterna påstått
            – och samtidigt måste vi fundera kring hur vi får nya jobb i Sverige.
            Fyra av fem jobb skapas i småföretagen, och många av dem saknar
            kollektivavtal. Ofta lever man upp till kraven i kollektivavtalen,
            men man tycker kanske att avtalen saknar den flexibilitet som
            krävs i mindre företag.
          </note>
          <note>
            Vi har alla länge värnat traditionen i Sverige att parterna själva
            ska bestämma villkoren på arbetsmarknaden. Det är väl alldeles
            utmärkt om parterna kan komma överens och formalisera överenskommelsen
            genom ett avtal. Men om behovet och viljan att teckna kollektivavtal
            saknas, varför ska vi då inte längre låta parterna avgöra frågan
            själva?
          </note>
          <note>
            Herr talman! Jag vill därför fråga Monica Green om det är regeringens
            tanke att man nu ska frångå den svenska modellen om parterna inte
            gör som regeringen vill.
          </note>
          <note type="speaker">
            Anf. 125 MONICA GREEN (S) replik:
          </note>
          <note>
            Herr talman! Maria Malmer Stenergard säger att det inte förekommer
            slavliknande villkor i Sverige. Det är ju verklighetsfrämmande
            att inte känna till hur människor utnyttjas i dag. Människor kommer
            från andra länder och utnyttjas av skrupelfria arbetsgivare under
            slavliknande villkor. Jag har fått berätta detta för tidigare
            statsråd, både Anders Borg och Catha ­ rina Elmsäter-Svärd, som
            inte heller har haft en aning eftersom de tydligen inte vistas
            ute bland människor och får höra talas om hur det går till på
            arbetsplatser sent på kvällarna, nätterna och så vidare. Människor
            utnyttjas faktiskt under slavliknande villkor.
          </note>
          <note>
            Kom gärna ut i verkligheten och titta på sådana företag! Titta
            till exempel på åkerib ranschen, som jag har fått göra! Där säger
            företagare själva – till och med flera som röstar på Moderaterna
            – att konkurrensen är satt ur spel eftersom det finns vissa som
            utnyttjas under slavliknande villkor. Det förekommer alltså i
            Sverige i dag. Jag påstår inte att det är så precis överallt,
            men vad jag säger är att det finns de som nu slår sönder möjligheterna
            för de seriösa företagen att fortsätta bedriva sina verksamheter.
          </note>
          <note>
            Det behövs liknande villkor, och kollektivavtalsliknande villkor,
            för att vi ska kunna se till att människor kan leva på sin lön,
            för att vi ska ha sjysta villkor och för att vi ska få stopp på
            utnyttjandet. Vi ska inte luras in i lönespiralen nedåt; vi ska
            uppåt.
          </note>
          <note type="speaker">
            Anf. 126 MARIA MALMER STENERGARD (M) replik:
          </note>
          <note>
            Herr talman! Kom gärna ut i verkligheten, sa Monica Green. Jag
            kommer raka vägen in från verkligheten. Jag kom in här i höstas,
            och utifrån den verklighet jag har sett under ganska lång tid
            där ute tycker jag fortfarande att det är väldigt magstarkt att
            kalla de svenska förhållandena slavliknande.
          </note>
          <note>
            Det är också anmärkningsvärt att Monica Green inte lyssnar på
            vad jag säger. Jag säger att vi stöttar det system vi har i dag
            och att man bör ställa krav när det är motiverat, och det kan
            det naturligtvis vara i de flesta fall. Men att lägga en massa
            administrativ kraft hos företagen och hos den som upphandlar att
            definiera exakt vad som är kollektivavtalsliknande är kanske inte
            det som gynnar tillväxten av jobb allra mest.
          </note>
          <note>
            Jag förstår naturligtvis att regeringens och Monica Greens förslag
            läggs fram av ren välvilja, men välvilliga politiker kan ibland
            vara det mest klåfingriga som finns. Det finns nämligen ett samband
            – hör och häpna – mellan regler som hämmar företagande och möjligheten
            för jobben att växa till. Ju knepigare det blir för företag att
            växa och skapa jobb, desto färre jobb skapas. De jobb som aldrig
            skapas kan ju kryddas med hur rosenskimrande villkor som helst
            om de aldrig växer till.
          </note>
          <note>
            Därför måste vi hitta en balans, och det är det jag försöker
            förespråka. Ja, vi ska ställa höga krav, men vi måste också ge
            företagen en chans.
          </note>
          <note type="speaker">
            Anf. 127 JANINE ALM ERICSON (MP):
          </note>
          <note>
            Herr talman! Jag tycker att det är väldigt roligt att stå i talarstolen
            och tala om upphandling i dag, för äntligen händer det något.
            Under flera år – för min del går det tillbaka till när jag började
            i kommunpolitiken 2006 – har detta varit ett sorgligt eftersatt
            område på många sätt. Kunskapen om att det går att ställa miljömässiga
            och etiska krav har många gånger drunknat i en osäkerhet och i
            svårigheten att förstå att det faktiskt går. Lägsta pris har fått
            vara alltför styrande i de allra flesta fall, och jag hoppas verkligen
            att den tiden snart är över. Det finns goda förutsättningar för
            det.
          </note>
          <note>
            Det händer mycket omkring offentlig upphandling nu. Det kommer
            nya EU-direktiv, som har till syfte att ge de upphandlande myndigheterna
            och enheterna bättre möjligheter att använda just upphandlingen
            till stöd för gemensamma samhälleliga mål.
          </note>
          <note>
            Det kommer en ny färdplan för upphandling, och en ny myndighet
            ska vara på plats den 1 september i år. Genom att bilda en myndighet
            med ansvar för upphandlingsstödet bedömer regeringen att förutsättningarna
            för väl fungerande upphandlingar ökar. Det är bara att hålla med.
          </note>
          <note>
            Den nya upphandlingsmyndigheten ska utgöra ett gott stöd för
            de upphandlande myndigheterna och enheterna i arbetet med att
            tillgodose angelägna miljöhänsyn och sociala hänsyn. Vi kan bara
            konstatera att det behövs.
          </note>
          <note>
            Den offentliga upphandlingen är bara genom sin storhet i pengar
            en viktig fråga. För att ha en chans att uppnå det hållbara samhälle
            vi alla säger oss sträva efter krävs det att de pengar vi använder,
            både i den offentliga förvaltningen och på andra områden, satsas
            på rätt saker, alltså sådant som är hållbart ekologiskt, socialt
            och ekonomiskt.
          </note>
          <note>
            När det gäller upphandling har det tredje, det ekonomiska, dominerat
            under lång tid. Det är därför skönt att regeringen nu tar krafttag
            för att förenkla, förtydliga och sprida kunskap om även de andra
            delarna.
          </note>
          <note>
            Det är ju det som det mesta handlar om. Det finns flera delar
            som behöver tydliggöras och förenklas. Frågor om miljö, etik och
            sociala aspekter kan med fördel vägas in. Det kan också sådant
            som att det ska vara mat producerad med krav på svensk djurskyddslagstiftning
            och hur upphandling kan bidra till ökad jämställdhet.
          </note>
          <note>
            I höstbudgetpropositionen, den som föll, föreslog regeringen
            att den så kallade färdplanen för offentlig upphandling också
            följs upp av en mer omfattande nationell strategi för offentlig
            upphandling där målet är att upphandlingen ska vara effektiv och
            rättssäker. Den ska också ta till vara konkurrensen på marknaden
            samtidigt som innovativa lösningar främjas och miljöhänsyn och
            sociala hänsyn beaktas. Det är många delar, och det är därför
            bra att en myndighet ska ta hand om hela frågan.
          </note>
          <note>
            Det är en viktig målsättning. På så sätt bidrar den offentliga
            upphandlingen till en väl fungerande samhällsservice till nytta
            för medborgarna. Samtidigt ska den bidra till näringslivets utveckling.
            Så får vi bästa möjliga användande av skattemedlen.
          </note>
          <note>
            Att den sociala dimensionen nu får ta mer plats och att det blir
            bättre stöd till sociala företag är bra.
          </note>
          <note>
            För oss i utskottet är det viktigt att samhället strävar efter
            att åstadkomma en giftfri miljö och att de produkter som finns
            på marknaden inte skadar vare sig människa eller miljö. Det gäller
            i synnerhet produkter som finns i barns närhet. Den offentliga
            verksamheten har ett stort ansvar i detta arbete. Genom att öka
            kunskapen i kommunerna om vilka krav som kan ställas vid offentliga
            upphandlingar när det gäller miljö och hälsa blir det möjligt
            för kommunerna att upphandla giftfria produkter till sina förskolor
            och till andra ställen.
          </note>
          <note>
            Jag är glad att vi i dag kan konstatera att upphandling för giftfria
            förskolor är viktigt för hela Alliansen. Det är något Miljöpartiet
            har drivit under lång tid, men med den förra regeringen gick arbetet
            trögt. Att ha en enighet i frågan kommer självklart att ta oss
            så mycket längre än när vi inte var överens.
          </note>
          <note>
            Vi har ett särskilt yttrande, men det kommer jag inte att läsa
            upp. Jag yrkar bifall till förslaget i utskottets betänkande.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 13.)
          </note>
          <note>
            § 10 Statlig förvaltning och statistikfrågor
          </note>
          <note>
            Finansutskottets betänkande 2014/15:FiU25
          </note>
          <note>
            Statlig förvaltning och statistikfrågor
          </note>
          <note>
            föredrogs.
          </note>
          <note type="speaker">
            Anf. 128 JÖRGEN ANDERSSON (M):
          </note>
          <note>
            Herr talman! Finansutskottets betänkande FiU25 om statlig förvaltning
            och statistikfrågor är ett motionsbetänkande. Jag ska inte gå
            in i detalj i ärendet utan försöka resonera lite kort om de två
            alliansgemensamma reservationerna. I det sammanhanget, herr talman,
            passar jag på att yrka bifall till de dessa två reservationer,
            4 och 5.
          </note>
          <note>
            Reservationerna handlar om två viktiga frågor, dels om Akademiska
            Hus roll och uppdrag när det gäller byggnation och förvaltning
            av studentbostäder, dels om lokalisering av myndigheters verksamhet
            och kontorsfaciliteter.
          </note>
          <note>
            Varför är dessa två frågor så viktiga? Vi är alla överens om
            att det råder brist på bostäder i urbana områden. Det beror på
            att tillväxten och således jobben oftast finns där. Det är så
            att säga en tydlig underliggande trend att människor söker sig
            till städerna.
          </note>
          <note>
            Även om vi landsbygdsbor ibland känner en viss frustration över
            detta så gagnar det alla att vi kan flytta till jobb och utbildning
            – och att tillväxten stimuleras var den än kommer till gynnar
            till slut oss alla.
          </note>
          <note>
            För att Sverige ska kunna upprätthålla sin konkurrenskraft är
            det viktigt att det finns drivkrafter för högre utbildning och
            en ständig fortbildning. Högre förädlingsgrad i vår produktionsmix
            stärker landet i alla delar. Då gäller det förstås att företagen
            över huvud taget kan rekrytera personal, i den meningen att människor
            måste ha någonstans att bo när de flyttar till jobb.
          </note>
          <note>
            För att företagen ska kunna utvecklas måste de få tillgång till
            rätt kompetens, och därför är det lika viktigt att unga kan få
            bostad när de söker sig till en utbildning.
          </note>
          <note>
            På senare tid har väl debatten kring hushållens skuldsättning
            inte undgått någon. Det är väl inte heller okänt att ökningsgraden
            i hushållens skuldsättning i huvudsak beror på ökade tillgångsvärden
            när det gäller just fastigheter. Således är det ett mått på hur
            utbuds- och efterfrågesituationen ser ut på bostadsmarknaden,
            och då särskilt i urbana områden. Det är helt enkelt i del ett
            mått på att urbaniseringstrycket är större än utbudstillväxten
            på bostadsmarknaden.
          </note>
          <note>
            Det är viktigt att hanteringen av denna obalans inte enbart går
            ut på att försöka dämpa efterfrågan – något som i så fall riskerar
            att dämpa rörligheten och i förlängningen också den potentiella
            tillväxten i rent ekonomiska termer.
          </note>
          <note>
            Det är centralt att denna obalans också hanteras på utbudssidan,
            det vill säga måste vi se till att tillgången på bostäder ökar.
            Alliansen har många förslag på hur tillgången på bostäder kan
            öka. Vi har genomfört reformer för att öka uthyrning och rörlighet
            i befintligt fastighetsbestånd, och där går att göra ännu mer.
          </note>
          <note>
            Vi har också en rad förslag på hur vi kan stimulera nybyggnation
            av bostäder. En del i detta är hur vi stimulerar och förenklar
            byggnation av studentbostäder. Vi har flera förslag på det, och
            ett är det vi diskuterar i vår reservation.
          </note>
          <note>
            Tillgången till studentbostäder är central för att underlätta
            för studier. Som jag var inne på är vi beroende av högre utbildning
            just för att kunna försvara vår välfärd. Därför är det logiskt,
            och, tycker vi, uppenbart att Akademiska Hus kan spela en viktig
            roll för att öka utbudet av studentbostäder. Vi vill därför att
            Akademiska Hus får ett tydligt uppdrag som omfattar förvaltning
            och nybyggnation av studentbostäder.
          </note>
          <note>
            Det här är bra av flera skäl. Inte minst skulle det förenkla
            för studenter, vilket stimulerar att fler vill och kan studera.
            Det gagnar i sin tur oss alla genom att vi förbättrar svensk konkurrenskraft.
            Det minskar också efterfrågetrycket på bostäder. På marginalen
            är det naturligtvis positivt för att hämma en eventuellt farligt
            överhettad bostadsmarknad.
          </note>
          <note>
            Det leder oss in på nästa reservation, för visst finns det en
            naturlig koppling till frågan om statliga myndigheter verkligen
            ska bidra till att cementera fastighetsmarknaden och till stigande
            tillgångsvärden. Måste alla myndigheter finnas i de mest eftertraktade
            och centrala delarna av företrädesvis Stockholm?
          </note>
          <note>
            Vi landsbygdsbor när givetvis alltid en önskan att statliga jobb
            ska kompensera för andra jobb vi har förlorat. Även om det är
            både en god tanke och en logisk konsekvens inser jag att det inte
            alltid är lätt eller ens görligt eftersom många myndigheter efterfrågar
            kompetenser som inte finns att tillgå annat än i just huvudstaden.
          </note>
          <note>
            Men i den mån man måste finnas i vår vackra huvudstad, måste
            man alltid finnas i de dyraste och mest centrala kontorsfastigheterna?
            Den frågan kan man ställa sig.
          </note>
          <note>
            Jag tycker att det finns en poäng med myndigheternas självständighet
            när det gäller att bestämma över hur man hanterar sitt uppdrag
            och sin myndighetsutövning, även när det gäller lokaliseringen
            av verksamheten. Men det finns också en poäng med att sända en
            väldigt tydlig signal till samtliga myndigheter att deras utgångspunkt
            borde vara att lokalisering ska undvikas i de dyraste områdena,
            det vill säga att ytterstadsområdena bör vara förstahandsalternativ.
          </note>
          <note>
            Det skulle få uppenbara positiva effekter, naturligtvis genom
            att man på marginalen i så fall inte bidrar till ökade tillgångsvärden
            på den eventuellt mest överhettade fastighetsmarknaden.
          </note>
          <note>
            Det skulle också kunna bidra till att skapa en mer dynamisk stadsmiljö,
            inte bara i de områden där myndigheterna etablerar sig utan också
            totalt sett för hela stadsmiljöområdet, som skulle kunna växa
            och blir mer attraktivt i alla delar.
          </note>
          <note>
            Möjligen skulle också en större rörlighet kunna skapas. Det skulle
            vara ekonomiskt bra ur ett skattebetalarperspektiv men också samhällsekonomiskt
            bra om stadens attraktivitet ökar i fler delar och staden i så
            fall också får förutsättningar att växa.
          </note>
          <note>
            Herr talman! Jag har försökt att hålla mig kort när det gäller
            motiveringen för våra reservationer i detta ärende. Jag hade hoppats
            att utskottsmajoriteten skulle ha insett hur viktiga dessa frågor
            är och bejakat de problemformuleringar som finns runt dessa frågor.
          </note>
          <note>
            Jag hade hoppats att vi tillsammans skulle ha kunnat bidra med
            lösningar med dessa – om än små – delar i en större obalans och
            beklagar således om så nu inte blir fallet. Återigen, herr talman,
            yrkar jag bifall till reservationerna 4 och 5.
          </note>
          <note type="speaker">
            Anf. 129 DENNIS DIOUKAREV (SD):
          </note>
          <note>
            Herr talman! Det förs i dag statistik inom de flesta samhällsområden
            för att ge beslutsfattare adekvat beslutsunderlag, men när det
            kommer till det statistiska underlaget för ekonomiskt bistånd
            finns det förbättrings ­ potential.
          </note>
          <note>
            En stor del av det ekonomiska biståndet – i vardagliga termer
            kallat försörjningsstöd – går till utrikesfödda. Där förs i dag
            statistik baserad på kön, åldersgrupp, samlevnadsform och inrikes-
            eller utrikesfödda. För de hushåll som tar emot försörjningsstöd
            finns dock ingen detaljerad statistik över bakgrund eller utbildning,
            varken för inrikes- eller utrikesfödda.
          </note>
          <note>
            En bredare och mer detaljerad statistik skulle ge oss bättre
            möjlighet att utvärdera våra politiska beslut. Det skulle också
            förbättra analysen av varför vissa människor i större utsträckning
            än andra hamnar i bidragsberoende och vilka grupper som är mest
            utsatta.
          </note>
          <note>
            Vilken utbildningsbakgrund har de som fastnar i bidragsberoende?
            Vilka mönster går att se bland inrikesfödda i bidragsberoende?
            Om vi delar upp utrikesfödda efter ursprungsländer, vilka regioner
            är då överrepresenterade och varför? Det är frågor som behöver
            tydligare svar och framför allt officiell statistik.
          </note>
          <note>
            Ett exempel som belyser den problematik jag talar om är de två
            närliggande kommunerna Borlänge och Falun. De delar i mångt och
            mycket samma arbetsmarknad och samma bostadsmarknad, men i Borlänge
            går 46 procent av det ekonomiska biståndet till svenskfödda, medan
            siffran i Falun ligger på 65 procent. Har skillnader i den lokala
            migrations- och integrationspolitiken påverkat utbetalningarna
            av det ekonomiska biståndet? Bristfälligt statistiskt underlag
            gör frågan svårare att besvara.
          </note>
          <note>
            Herr talman! Jag är inte rädd för mer statistik. Tvärtom tror
            jag att det kan leda till djupare kunskap på området och därmed
            också till bättre politiska beslut.
          </note>
          <note>
            Därför bör regeringen återkomma till riksdagen med hur man kan
            förtydliga och utöka det statistiska underlaget för utbetalningar
            av ekonomiskt bistånd. Jag yrkar bifall till reservation 6.
          </note>
          <note type="speaker">
            Anf. 130 HÅKAN SVENNELING (V):
          </note>
          <note>
            Herr talman! En god kompetensförsörjning är viktig för att vi
            ska ha en välfärd som man kan lita på.
          </note>
          <note>
            Välfärdsverksamheter är centrala i våra liv, framför allt för
            alla kvinnor som arbetar inom välfärden och för samhällets utveckling
            i stort.
          </note>
          <note>
            Tyvärr är arbetsvillkoren i välfärdsverksamheter ofta utsatta
            för en hård press, vilket har lett till att alltför få söker sig
            till utbildningar till exempelvis undersköterska, barnmorska och
            specialistsjuksköterska.
          </note>
          <note>
            Den demografiska utvecklingen kommer att leda till att fler behöver
            anställas. Samtidigt vet vi att även kvaliteten kommer att behöva
            förbättras, vilket tillsammans med avfolkningen på landsbygden
            kommer att leda till att personalförsörjningen inom de offentliga
            välfärdstjänsterna på landsbygden sätts under press.
          </note>
          <note>
            TCO har studerat denna fråga närmare i en rapport som publicerades
            förra hösten. Rapporten visar att det kommer att råda brist för
            flera yrkeskategorier inom välfärden. Framför allt kommer bristen
            på omvårdnadspersonal att vara stor, vilket beror på att antalet
            äldre ökar och det därmed blir en större efterfrågan på äldreomsorg.
            Uppgifter från S veriges Kommuner och Landsting, SKL, visar att
            125 000 undersköterskor behöver anställas de närmaste tio åren.
          </note>
          <note>
            Därför behöver regeringen tillsätta en personalförsörjningskommis
            ­ sion med uppdrag att föreslå åtgärder och insatser för att klara
            personalför ­ sörjningen inom välfärdssektorn i hela landet. Därför,
            herr talman, yrkar jag bifall till vår reservation 3.
          </note>
          <note>
            I januari 2013 startade Arbetsförmedlingen ett praktikprogram
            där personer med nedsatt arbetsförmåga skulle få praktik på statliga
            myndigheter, något som förhoppningsvis i förlängningen skulle
            leda till fler anställning ­ ar.
          </note>
          <note>
            De ansvariga på Arbetsförmedlingen var optimistiska och trodde
            att man skulle kunna skapa 2 250 praktikplatser, på längre sikt
            ännu fler. När praktikprogrammet granskades av medierna ett år
            senare konstaterades att endast 350 personer hade genomgått det.
            Av dem som klarat sin praktik hade bara 23 personer fått anställning
            på en statlig myndighet.
          </note>
          <note>
            En avgörande orsak till det magra utfallet, både vad gäller antalet
            praktikplatser och antalet praktikanter som erbjudits anställning,
            är det faktum att Arbetsförmedlingen bara har lyckats skriva överenskommelser
            med ett fåtal myndigheter. Av de 370 myndigheter som finns i Sverige
            är det bara 48 som tecknat avtal.
          </note>
          <note>
            Enligt Handisam, som samarbetar med Arbetsförmedlingen kring
            praktikprogrammet, ser myndigheterna fler hinder än möjligheter,
            vilket undergräver möjligheterna för personer med funktionsnedsättning
            att få en praktikplats och därmed i förlängningen en anställning.
          </note>
          <note>
            Man kan som vänsterpartist konstatera att Arbetsförmedlingens
            praktikprogram hos statliga myndigheter för personer med funktionsnedsättning,
            som den förra regeringen initierade, har blivit en besvikelse.
          </note>
          <note>
            För att praktikprogrammet ska fylla sin funktion – att ge deltagarna
            arbetslivserfarenhet från statliga myndigheter och därmed öka
            deras möjligheter till ett framtida arbete – krävs tydligare styrning
            från den nya regeringens sida.
          </note>
          <note>
            De offentliga arbetsgivarna bör föregå med gott exempel när det
            gäller att erbjuda praktikplats och arbetstillfällen åt personer
            med funktionsnedsättning. Regeringen bör därför i sin styrning
            av de statliga myndigheterna begära att man tar fram mål för anställning
            av personer med funktionsnedsättning.
          </note>
          <note>
            Om alla statliga myndigheter tog emot sex personer skulle målet
            om 2 250 praktikplatser nås. Detta är inte omöjligt – det krävs
            bara hårdare press på de statliga myndigheterna.
          </note>
          <note type="speaker">
            Anf. 131 JÖRGEN HELLMAN (S):
          </note>
          <note>
            Herr talman! Jag yrkar bifall till förslaget i betänkandet.
          </note>
          <note>
            I dag ska vi behandla ett antal motioner från den allmänna motionstiden
            inom området statlig förvaltning och statistik. Motionerna tar
            upp frågor om effektiv statsförvaltning, staten som arbetsgivare,
            statens fastighetsförvaltning, lokalisering av statliga myndigheter,
            statens ägande i Akademiska Hus AB samt statistikfrågor.
          </note>
          <note>
            Frågor om statlig förvaltning är mycket viktiga för oss. Staten
            och dess myndigheter måste vara föregångare och leva upp till
            det som riksdagen beslutar när det gäller verksamhet, regler och
            ekonomisk redovisning.
          </note>
          <note>
            Departement, myndigheter och statliga bolag måste använda skattemedel
            på ett ansvarsfullt sätt, annars tappar medborgarna självfallet
            förtroendet för statsförvaltningen.
          </note>
          <note>
            Riksdagen och dess utskott och myndigheter, såsom Riksrevisionen
            och ombudsmännen, har en mycket viktig kontrollmakt. Det borde
            kanske utvärderas och följas upp ännu mer än i dag.
          </note>
          <note>
            I betänkandet vill utskottet understryka den långtgående delegering
            av de arbetsgivarpolitiska frågorna till myndigheter som senast
            slogs fast av riksdagen vid behandlingen av den förvaltningspolitiska
            propositionen 2010. Samtidigt anser utskottet liksom regeringen
            att det är angeläget att fler myndigheter tar emot praktikanter
            med funktionsnedsättning. Utskottet konstaterar att det praktikprogram
            inom statliga myndigheter som administreras av Arbetsförmedlingen
            startade i början av 2013 och ska bedrivas under minst tre år.
            Utskottet anser därför att det i nuläget inte finns skäl att vidta
            några ytterligare åtgärder.
          </note>
          <note>
            Utskottet noterar att regeringen i budgetpropositionen för 2015
            anger att kommunerna står inför omfattande generationsväxling
            och att det är angeläget att staten bidrar i den processen, så
            att den kan ge kunskap och kompetens för att hålla uppe kvaliteten
            i den kommunala verksamheten. Utskottet utgår från att regeringen
            fortsätter att noga följa effekterna av generationsväxlingen men
            anser inte att det i nuläget finns anledning till ytterligare
            åtgärder.
          </note>
          <note>
            Varje myndighet får besluta om sin egen lokalförsörjning inom
            ramen för vad bland annat regeringen beslutar i fråga om lokalisering
            enligt förordningen om statliga myndigheters lokalförsörjning.
            Men regeringens inriktning är att myndigheter som behöver vara
            lokaliserade i Stockholm bör pröva om delar av verksamheten kan
            lokaliseras till en annan plats och att utgångspunkten är att
            nya myndigheter i första hand bör lokaliseras utanför Stockholms
            län. Mot bakgrund av detta anser utskottet att det finns goda
            förutsättningar för att lokaliseringen av statliga myndigheter
            kan spridas utanför Stockholms innerstad.
          </note>
          <note>
            Herr talman! Riksdagen godkände hösten 2013 uppdraget för Akademiska
            Hus AB. En del i uppdraget är att verka för en långsiktig utveckling
            av universitets- och högskoleområden, de så kallade campusområdena.
            I budgetpropositionen för 2015 görs det möjligt för Akademiska
            Hus att äga, utveckla och förvalta studentbostäder. Studentbostäder
            är en del av en långsiktig utveckling av campusområdena. I detta
            sammanhang vill vi lyfta fram att Akademiska Hus tillsammans med
            lärosäten, kommuner och externa bostadsaktörer planerar 11 000
            ytterligare studentbostäder. Det är mycket positivt. Eftersom
            Akademiska Hus ska följa upp och redovisa vilka åtgärder som vidtas
            för fler studentbostäder finns det enligt utskottet goda förutsättningar
            för riksdagen att även framöver följa utvecklingen på området.
          </note>
          <note>
            Herr talman! När det gäller statistiken: Det statistiska underlaget
            om utbetalningar av bistånd är redan tillfredsställande. Sedan
            2012 samlas det in uppgifter om ekonomiskt bistånd som redovisas
            månadsvis på kommunnivå. Statistiken avser ekonomiskt bistånd
            i form av försörjningsstöd och bistånd för livsföringen i övrigt.
            Statistiken är uppdelad efter kön, inrikes- respektive utrikesfödd,
            hushållstyp, försörjningshinder och kommun, och den grundar sig
            på individuppgifter som Statistiska centralbyrån samlar in på
            uppdrag av Socialstyrelsen. Sedan 2012 samlas det alltså in uppgifter
            om ekonomiskt bistånd som redovisas månadsvis på kommunnivå. Utskottet
            konstaterar liksom tidigare att det statistiska underlaget om
            utbetalningar av bistånd redan är tillfredsställande.
          </note>
          <note type="speaker">
            Anf. 132 ROGER RICHTOFF (SD):
          </note>
          <note>
            Herr talman! Min motion och mitt anförande här har till huvudsyfte
            att skicka med ett viktigt budskap till de fortsatta beredningar
            som pågår i Regeringskansliet. Det mesta är ju under utredning
            och begravt i olika beredningar eller utredningar.
          </note>
          <note>
            Det har gjorts många utredningar om statens fastigheter och förvaltningen
            av dessa. Men det får väldigt lite genomslag. Jag vill lyfta fram
            något som jag tycker är särskilt viktigt. Det är den regionala
            samordningen av förvaltningen.
          </note>
          <note>
            Ska man få en riktigt effektiv förvaltning bör man se över de
            regionala indelningarna. Det finns i dag i små, begränsade områden
            upp till tre statliga verk som förvaltar olika hus inom det lilla
            området. Det är kostnadsdrivande och inte särskilt effektivt.
            Jag tycker inte att utskottet trycker tillräckligt hårt på samordningsmöjligheterna
            i det betänkande som är lagt.
          </note>
          <note>
            Jag kan ta ett exempel. Det är Rosersberg. Det ligger i Sigtuna
            kommun. Där finns Fortifikationsverket som förvaltar ett övningsfält
            och utbildningslokaler för försvarets hundtjänstenhet. Rosersbergs
            slott och gamla räddningsskolan ligger där. De förvaltas av Statens
            fastighetsverk. Lokalerna utnyttjas av polisen. Storbodaanstalten,
            som ligger där, förvaltas av Specialfastigheter och nyttjas av
            Kriminalvårdsstyrelsen.
          </note>
          <note>
            Det är ett litet, begränsat område där man gör samma saker. Förvaltningen
            är ganska liten. Detta borde man kunna gör betydligt mer effektivt.
            Det tror jag säkert att ni inser.
          </note>
          <note>
            Ett exempel beträffande markskötseln: Det talades tidigare om
            upphandlingar. Man ordnar markskötseln genom upphandlingar på
            tre olika ställen. Man gör sina förfrågningsunderlag och viktar
            olika på olika ställen. Den ena kör här och den andra där.
          </note>
          <note>
            Det finns stora samordningsvinster att göra här. Det borde man
            trycka på tydligare, så att man styr förvaltningarna lite tuffare
            än vad som har gjorts tidigare. De tar sig för stora friheter.
            Man skulle kunna säga att de inte är tillräckligt trogna mot de
            förslag som kommer härifrån. Man låter det glida undan, och så
            går det några år igen, och så kommer det en ny utredning.
          </note>
          <note>
            Det finns också ett antal myndigheter som förvaltar sina egna
            fastigheter. Jag vill inte säga att det är dåligt, men man kan
            fundera. För att ta ett exempel: Swedavia är väldigt dyrt med
            sina tjänster och faktureringar mot andra statliga myndigheter.
            När man tittar på det och jämför finns det anledning att fundera
            över om det är rimligt, när man skickar fakturor till varandra.
          </note>
          <note>
            Jag har framför allt budskapet: Se över den regionala indelningen!
          </note>
          <note>
            Dessa fastighetsförval tningar finns över hela Sverige. Specialfastigheter,
            Fortifikationsverket och så vidare finns överallt i Sverige, och
            var och en sysslar med sitt. Tittar man lite noggrannare är det
            lite kul att se, herr talman: Som skäl för att de ska göra det
            sägs det till exempel att man har ett museum eller har en viss
            typ av lokaler och så vidare och tror att det skulle vara någon
            specialkompetens. Ja, det skulle det kunna vara. Men tittar man
            lite djupare ser man ofta att de går till samma konsultupphandling.
            De har alltså inte den kompetensen. Fortifikationsverket har oerhört
            stor kompetens, och det har de andra också. Men detta är väldigt
            kostnadsdrivande.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 13.)
          </note>
          <note>
            § 11 Kommunala frågor
          </note>
          <note>
            Finansutskottets betänkande 2014/15:FiU26
          </note>
          <note>
            Kommunala frågor
          </note>
          <note>
            föredrogs.
          </note>
          <note type="speaker">
            Anf. 133 NIKLAS KARLSSON (S):
          </note>
          <note>
            Herr talman! I drygt 20 års tid har jag haft kommunala förtroendeuppdrag
            i min hemkommun och direkt eller indirekt sysslat med allt från
            utbildningsfrågor och stadsbyggnadsfrågor till politiska ansvarsområden
            av mer övergripande karaktär, som finansiella och ekonomiska frågor.
          </note>
          <note>
            En av de största insikter som det har gett mig är att välfärden
            konkret och direkt påverkar m änniskors vardag, hur den kan skapa
            trygghet i ålderdomen, ge livschanser till ungdomen och öka människors
            frihet och förutsättningar till ett gott och meningsfullt liv.
          </note>
          <note>
            I en värld som är stadd i ständig förändring spelar en stark
            och jämlik välfärd roll för att man ska utvecklas och våga möta
            det enda som vi med säkerhet vet, nämligen att morgondagen ser
            helt annorlunda ut än gårdagen.
          </note>
          <note>
            Mitt i detta vet vi att sex av tio svenskar upplever att kvaliteten
            i välfärden har försämrats de senaste tio åren. PISA-jämförelser
            visar att skolresultaten faller, och enligt SCB har 140 000 personer
            gått ned i arbetstid eller helt slutat jobba för att ta hand om
            äldre anhöriga på grund av att äldreomsorgen inte räcker till.
          </note>
          <note>
            Den språngbräda som välfärden är för unga och den trygghet som
            välfärden är för äldre blir satt på undantag.
          </note>
          <note>
            Sverige har sedan 1990-talet varit världsledande när det gäller
            marknadiseringen av välfärden. Välfärden har avreglerats och i
            hög grad privatiserats i snabb takt.
          </note>
          <note>
            Vi har i dag i vårt land de mest liberala reglerna i världen
            vad gäller exempelvis möjligheter att bedriva skolverksamhet i
            vinstsyfte.
          </note>
          <note>
            Under de första åren efter genomförandet av den så kallade friskole
            ­ reformen 1992 drevs de flesta fristående skolorna av idéburna
            aktörer, det vill säga ideella föreningar och stiftelser. Trenden
            i dag är något helt an ­ norlunda. Det har bildats större och
            nationella koncerner som verkar inom många kommuner och landsting.
            Inom till exempel vård- och omsorgs ­ branschen dominerar sju
            stora koncerner, varav fem helt eller till större del ägs av så
            kallade riskkapitalbolag.
          </note>
          <note>
            Av Skolverkets rapport Privata aktörer inom förskola och skola
            framgår att 85 procent av eleverna i fristående gymnasieskolor
            hösten 2003 gick i skolor som drevs av aktiebolag. Motsvarande
            andel i de fristående grundskolorna var 66 procent. Mer än var
            tredje elev som går i en friståen ­ de grundskola eller i en fristående
            gymnasieskola går i en skola som tillhör något av de tio största
            friskoleföretagen, varav fem ägs av riskkapitalbolag. Inom områdena
            skola, vård och omsorg har de idéburna aktörerna andelsmässigt
            stadigt minskat.
          </note>
          <note>
            I denna korseld mellan den fria dragningsrätten på gemensamma
            skattemedel och effektiv resursanvändning ska vi balansera kraven
            på valfrihet och den fria etableringsrätten för välfärdsbolag.
          </note>
          <note>
            Två av tre i vårt land tycker att regeringen borde reglera de
            privata välfärdsbolagen hårdare, och sex av tio uppger dessutom
            att det är viktigt att det finns en vinstbegränsning i fråga om
            den vårdcentral, det äldreboende eller den förskola som man ska
            välja.
          </note>
          <note>
            För oss socialdemokrater är det mycket enkelt. Gemensamma resurser
            som vi avsätter till gemensamma angelägenheter ska naturligtvis
            användas till det som de är tänkta att användas till. Vi måste
            våga se bristerna och framtidsutmaningarna i vitögat för att sedan
            resonera oss fram till långsiktigt hållbara lösningar.
          </note>
          <note>
            För att säkerställa att offentliga medel används till just den
            verksamhet som de är avsedda för och för att stärka våra sociala
            rättigheter har regeringen tillsatt en utredning för att ta fram
            förslag på ett nytt regelverk för offentlig finansiering av privat
            utförda välfärdstjänster. Målet är att överskott som huvudregel
            ska återinvesteras i den verksamhet som de är avsedda för, och
            utredningen ska lämna förslag på hur förutsättningarna i den idéburna
            sektorn kan förbättras.
          </note>
          <note>
            Vi socialdemokrater anser att skattemedel ska användas effektivt.
            Ingen vinst ska kunna tas ut på bekostnad av kvaliteten, utan
            kvaliteten ska vara hög och likvärdig, oavsett om skattefinansierad
            verksamhet bedrivs i privat eller i offentlig regi.
          </note>
          <note>
            En betydande andel av den offentligt finansierade välfärden bedrivs
            i dag av vinstdrivande företag. Det har bland annat skapat stora
            problem i form av överetableringar, ineffektivitet, segregation
            och brist på likvärdighet. Dessutom finns flera exempel på en
            försämrad kvalitet i dessa privata företag, bland annat i form
            av lägre personaltäthet i friskolor och på äldreboenden.
          </note>
          <note>
            Därför är det rimligt att kvalitetsrelaterade kostnader regleras
            i lagar och förordningar för att skapa likvärdighet mellan privata
            och kommunala eller landstingskommunala verksamheter.
          </note>
          <note>
            Genom att på detta sätt begränsa vinstuttag i privata företag
            kan kvaliteten höjas och en effektivare användning av skattemedel
            garanteras.
          </note>
          <note>
            Att ta medborgarnas uppfattning på allvar är inte att svartmåla,
            utan det är att ta demokratin på allvar. Nu är tiden inne för
            mer effektiva och demokratiska styrmodeller än den som den nyliberala
            marknadsteorin har att erbjuda.
          </note>
          <note>
            Privatiseringsivern har eldats på av både ideologiska skäl och
            besparingskrav. Naivt har vi försökt gå en genväg för att minska
            kostnaderna för välfärden. Men denna farliga kombination – mindre
            resurser och privatisering och avreglering utan kontroll – har
            satt sina tydliga spår i den svenska välfärden.
          </note>
          <note>
            Studieförbundet Näringsliv och Samhälle har visat att marknadiseringen
            oftast har drivits endast med ideologisk trosvisshet som beslutsunderlag.
          </note>
          <note>
            Det finns en genuin och djup upprördhet över bristerna och vinstuttagen
            i välfärden i hela befolkningen. Även en majoritet av de borgerliga
            väljarna vill begränsa vinsterna.
          </note>
          <note>
            År 2012 skrevs det på Expressens ledarsida: Sverige har förvandlats
            till en experimentverkstad för välfärdstjänster, och utfallet
            har inte blivit det som dess upphovsmän drömde om. I stället för
            eldsjälar har vi fått riskkapitalbolag. Avknoppningarna blev i
            många fall miljonvinster i privata fickor. Skandalerna har avlöst
            varandra.
          </note>
          <note>
            Det är brukarnas och medborgarnas valfrihet som vi politiker
            ska slå vakt om, inte välfärdsbolagens och riskkapitalisternas
            rätt att mer eller mindre fritt göra privata vinstuttag ur vår
            gemensamt skattefinansierade välfärd.
          </note>
          <note>
            När medborgarna möter välfärden ska de vara förvissade om att
            det är de och deras anhörigas bästa som alltid ofrånkomligen står
            i centrum, inte siffror i någon resultaträkning eller storleken
            på privata vinstuttag. Det är huvuduppdraget, varken mer eller
            mindre.
          </note>
          <note>
            Herr talman! Därför yrkar jag bifall till förslaget i finansutskottets
            betänkande om kommunala frågor.
          </note>
          <note>
            (Applåder)
          </note>
          <note>
            (forts. § 14)
          </note>
          <note>
            Ajournering
          </note>
          <note>
            Kammaren beslutade kl. 15.56 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            § 12 Beslut om ärenden som slutdebatterats den 12 mars
          </note>
          <note>
            UbU9 Grundskolan
          </note>
          <note>
            Punkt 1 (Åtgärder för att höja kunskapsresultaten)
          </note>
          <note>
            1. utskottet
          </note>
          <note>
            2. res. 1 (SD)
          </note>
          <note>
            Votering:
          </note>
          <note>
            250 för utskottet
          </note>
          <note>
            45 för res. 1
          </note>
          <note>
            13 avstod
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 01 S, 72 M, 22 MP, 20 C, 18 V, 15 FP, 2 KD
          </note>
          <note>
            För res. 1: 45 SD
          </note>
          <note>
            Avstod: 13 KD
          </note>
          <note>
            Frånvarande: 12 S, 12 M, 4 SD, 3 MP, 2 C, 3 V, 4 FP, 1 KD
          </note>
          <note>
            Annika Eclund (KD) anmälde att hon avsett att avstå från att
            rösta men markerats ha röstat ja.
          </note>
          <note>
            Punkt 3 (Fler matematiklektioner i högstadiet)
          </note>
          <note>
            1. utskottet
          </note>
          <note>
            2. res. 5 (V)
          </note>
          <note>
            Votering:
          </note>
          <note>
            175 för utskottet
          </note>
          <note>
            18 för res. 5
          </note>
          <note>
            113 avstod
          </note>
          <note>
            43 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 6 S, 71 M, 44 SD, 3 MP, 19 C, 1 V, 16 FP, 15 KD
          </note>
          <note>
            För res. 5: 18 V
          </note>
          <note>
            Avstod: 93 S, 19 MP, 1 C
          </note>
          <note>
            Frånvarande: 14 S, 13 M, 5 SD, 3 MP, 2 C, 2 V, 3 FP, 1 KD
          </note>
          <note>
            Johan Büser, Monica Haider, Shadiye Heydari, Per-Arne Håkansson
            och Johan Löfstrand (alla S) samt Stina Bergström (MP) anmälde
            att de avsett att avstå från att rösta men markerats ha röstat
            ja.
          </note>
          <note>
            Hanna Westerén (S) anmälde att hon avsett att avstå från att
            rösta men markerats som frånvarande.
          </note>
          <note>
            Maria Malmer Stenergard (M) anmälde att hon avsett att rösta
            ja men markerats som frånvarande.
          </note>
          <note>
            Lena Ek (C) anmälde att hon avsett att rösta ja men markerats
            ha avstått från att rösta.
          </note>
          <note>
            Jennie Åfeldt (SD) anmälde att hon avsett att rösta ja men markerats
            som frånvarande.
          </note>
          <note>
            Daniel Sestrajcic (V) var frånvarande under voteringen men registrerades
            som röstande på grund av att annan ledamot av misstag suttit på
            hans plats.
          </note>
          <note>
            Punkt 4 (Förlängd skolplikt)
          </note>
          <note>
            1. utskottet
          </note>
          <note>
            2. res. 6 (FP, M, C, KD)
          </note>
          <note>
            Votering:
          </note>
          <note>
            187 för utskottet
          </note>
          <note>
            121 för res. 6
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 101 S, 1 M, 44 SD, 22 MP, 19 V
          </note>
          <note>
            För res. 6: 71 M, 19 C, 16 FP, 15 KD
          </note>
          <note>
            Frånvarande: 12 S, 12 M, 5 SD, 3 MP, 3 C, 2 V, 3 FP, 1 KD
          </note>
          <note>
            Lotta Olsson (M) anmälde att hon avsett att rösta nej men markerats
            ha röstat ja.
          </note>
          <note>
            Lena Ek (C) anmälde att hon avsett att rösta nej men markerats
            som frånvarande.
          </note>
          <note>
            Jennie Åfeldt (SD) anmälde att hon avsett att rösta ja men markerats
            som frånvarande.
          </note>
          <note>
            Daniel Sestrajcic (V) var frånvarande under voteringen men registrerades
            som röstande på grund av att annan ledamot av misstag suttit på
            hans plats.
          </note>
          <note>
            Punkt 6 (Språkundervisning m.m.)
          </note>
          <note>
            1. utskottet
          </note>
          <note>
            2. res. 7 (SD)
          </note>
          <note>
            Votering:
          </note>
          <note>
            263 för utskottet
          </note>
          <note>
            45 för res. 7
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 01 S, 72 M, 22 MP, 20 C, 18 V, 15 FP, 15 KD
          </note>
          <note>
            För res. 7: 44 SD, 1 V
          </note>
          <note>
            Frånvarande: 12 S, 12 M, 5 SD, 3 MP, 2 C, 2 V, 4 FP, 1 KD
          </note>
          <note>
            Jennie Åfeldt (SD) anmälde att hon avsett att rösta nej men markerats
            som frånvarande.
          </note>
          <note>
            Daniel Sestrajcic (V) var frånvarande under voteringen men registrerades
            som röstande på grund av att annan ledamot av misstag suttit på
            hans plats.
          </note>
          <note>
            Punkt 7 (Fritidshemmen)
          </note>
          <note>
            1. utskottet
          </note>
          <note>
            2. res. 9 (V)
          </note>
          <note>
            Votering:
          </note>
          <note>
            247 för utskottet
          </note>
          <note>
            18 för res. 9
          </note>
          <note>
            44 avstod
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 01 S, 72 M, 1 SD, 22 MP, 20 C, 16 FP, 15 KD
          </note>
          <note>
            För res. 9: 18 V
          </note>
          <note>
            Avstod: 43 SD, 1 V
          </note>
          <note>
            Frånvarande: 12 S, 12 M, 5 SD, 3 MP, 2 C, 2 V, 3 FP, 1 KD
          </note>
          <note>
            Jennie Åfeldt (SD) anmälde att hon avsett att avstå från att
            rösta men markerats som frånvarande.
          </note>
          <note>
            Daniel Sestrajcic (V) var frånvarande under voteringen men registrerades
            som röstande på grund av att annan ledamot av misstag suttit på
            hans plats.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            UbU4 Utbildning för elever i samhällsvård och på sjukhus
          </note>
          <note>
            Kammaren biföll utskottets förslag.
          </note>
          <note>
            § 13 Beslut om ärenden som slutdebatterats vid dagens sammanträde
          </note>
          <note>
            NU10 Näringspolitik
          </note>
          <note>
            Punkt 1 (Gemensamt bolag för statlig kapitalförsörjning)
          </note>
          <note>
            1. utskottet
          </note>
          <note>
            2. res. 1 (V)
          </note>
          <note>
            Votering:
          </note>
          <note>
            291 för utskottet
          </note>
          <note>
            18 för res. 1
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 10 1 S, 72 M, 44 SD, 22 MP, 20 C, 1 V, 16 FP,
            15 KD
          </note>
          <note>
            För res. 1: 18 V
          </note>
          <note>
            Frånvarande: 12 S, 12 M, 5 SD, 3 MP, 2 C, 2 V, 3 FP, 1 KD
          </note>
          <note>
            Jennie Åfeldt (SD) anmälde att hon avsett att rösta ja men markerats
            som frånvarande.
          </note>
          <note>
            Daniel Sestrajcic (V) var frånvarande under voteringen men registrerades
            som röstande på grund av att annan ledamot av misstag suttit på
            hans plats.
          </note>
          <note>
            Punkt 2 (Övrigt om företagsfrämjande insatser)
          </note>
          <note>
            1. utskottet
          </note>
          <note>
            2. res. 2 (M, C, FP, KD)
          </note>
          <note>
            3. res. 3 (SD)
          </note>
          <note>
            Förberedande votering:
          </note>
          <note>
            123 för res. 2
          </note>
          <note>
            45 för res. 3
          </note>
          <note>
            140 avstod
          </note>
          <note>
            41 frånvarande
          </note>
          <note>
            Kammaren biträdde res. 2.
          </note>
          <note>
            Jennie Åfeldt (SD) anmälde att hon avsett att rösta nej men markerats
            som frånvarande.
          </note>
          <note>
            Daniel Sestrajcic (V) var frånvarande under voteringen men registrerades
            som röstande på grund av att annan ledamot av misstag suttit på
            hans plats.
          </note>
          <note>
            Huvudvotering:
          </note>
          <note>
            141 för utskottet
          </note>
          <note>
            123 för res. 2
          </note>
          <note>
            45 avstod
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 101 S, 22 MP, 18 V
          </note>
          <note>
            För res. 2: 72 M, 20 C, 16 FP, 15 KD
          </note>
          <note>
            Avstod: 44 SD, 1 V
          </note>
          <note>
            Frånvarande: 12 S, 12 M, 5 SD, 3 MP, 2 C, 2 V, 3 FP, 1 KD
          </note>
          <note>
            Jennie Åfeldt (SD) anmälde att hon avsett att avstå från att
            rösta men markerats som frånvarande.
          </note>
          <note>
            Daniel Sestrajcic (V) var frånvarande under voteringen men registrerades
            som röstande på grund av att annan ledamot av misstag suttit på
            hans plats.
          </note>
          <note>
            Punkt 4 (Turism)
          </note>
          <note>
            1. utskottet
          </note>
          <note>
            2. res. 5 (M, C, FP, KD)
          </note>
          <note>
            Votering:
          </note>
          <note>
            168 för utskottet
          </note>
          <note>
            123 för res. 5
          </note>
          <note>
            18 avstod
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 101 S, 44 SD, 22 MP, 1 V
          </note>
          <note>
            För res. 5: 72 M, 20 C, 16 FP, 15 KD
          </note>
          <note>
            Avstod: 18 V
          </note>
          <note>
            Frånvarande: 12 S, 12 M, 5 SD, 3 MP, 2 C, 2 V, 3 FP, 1 KD
          </note>
          <note>
            Jennie Åfeldt (SD) anmälde att hon avsett att rösta ja men markerats
            som frånvarande.
          </note>
          <note>
            Daniel Sestrajcic (V) var frånvarande under voteringen men registrerades
            som röstande på grund av att annan ledamot av misstag suttit på
            hans plats.
          </note>
          <note>
            Punkt 6 (Maritima näringar)
          </note>
          <note>
            1. utskottet
          </note>
          <note>
            2. res. 8 (M, C, FP, KD)
          </note>
          <note>
            Votering:
          </note>
          <note>
            186 för utskottet
          </note>
          <note>
            123 för res. 8
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 101 S, 44 SD, 22 MP, 19 V
          </note>
          <note>
            För res. 8: 72 M, 20 C, 16 FP, 15 KD
          </note>
          <note>
            Frånvarande: 12 S, 12 M, 5 SD, 3 MP, 2 C, 2 V, 3 FP, 1 KD
          </note>
          <note>
            Jennie Åfeldt (SD) anmälde att hon avsett att rösta ja men markerats
            som frånvarande.
          </note>
          <note>
            Daniel Sestrajcic (V) var frånvarande under voteringen men registrerades
            som röstande på grund av att annan ledamot av misstag suttit på
            hans plats.
          </note>
          <note>
            Punkt 7 (Metall- och skrothanteringsbranschen)
          </note>
          <note>
            1. utskottet
          </note>
          <note>
            2. res. 9 (SD)
          </note>
          <note>
            Votering:
          </note>
          <note>
            264 för utskottet
          </note>
          <note>
            45 för res. 9
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 01 S, 72 M, 22 MP, 20 C, 18 V, 16 FP, 15 KD
          </note>
          <note>
            För res. 9: 44 SD, 1 V
          </note>
          <note>
            Frånvarande: 12 S, 12 M, 5 SD, 3 MP, 2 C, 2 V, 3 FP, 1 KD
          </note>
          <note>
            Jennie Åfeldt (SD) anmälde att hon avsett att rösta nej men markerats
            som frånvarande.
          </note>
          <note>
            Daniel Sestrajcic (V) var frånvarande under voteringen men registrerades
            som röstande på grund av att annan ledamot av misstag suttit på
            hans plats.
          </note>
          <note>
            Punkt 8 (Skogsnäringen)
          </note>
          <note>
            1. utskottet
          </note>
          <note>
            2. res. 10 (V)
          </note>
          <note>
            Votering:
          </note>
          <note>
            291 för utskottet
          </note>
          <note>
            18 för res. 10
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 101 S, 72 M, 44 SD, 22 MP, 20 C, 1 V, 16 FP, 15
            KD
          </note>
          <note>
            För res. 10: 18 V
          </note>
          <note>
            Frånvarande: 12 S, 12 M, 5 SD, 3 MP, 2 C, 2 V, 3 FP, 1 KD
          </note>
          <note>
            Jennie Åfeldt (SD) anmälde att hon avsett att rösta ja men markerats
            som frånvarande.
          </note>
          <note>
            Daniel Sestrajcic (V) var frånvarande under voteringen men registrerades
            som röstande på grund av att annan ledamot av misstag suttit på
            hans plats.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            NU8 Riksrevisionens rapport om förvaltningen av regionala projektmedel
          </note>
          <note>
            1. utskottet
          </note>
          <note>
            2. res. (SD)
          </note>
          <note>
            Votering:
          </note>
          <note>
            264 för utskottet
          </note>
          <note>
            45 för res.
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 01 S, 72 M, 22 MP, 20 C, 18 V, 16 FP, 15 KD
          </note>
          <note>
            För res.: 44 SD, 1 V
          </note>
          <note>
            Frånvarande: 12 S, 12 M, 5 SD, 3 MP, 2 C, 2 V, 3 FP, 1 KD
          </note>
          <note>
            Jennie Åfeldt (SD) anmälde att hon avsett att rösta nej men markerats
            som frånvarande.
          </note>
          <note>
            Daniel Sestrajcic (V) var frånvarande under voteringen men registrerades
            som röstande på grund av att annan ledamot av misstag suttit på
            hans plats.
          </note>
          <note>
            NU11 Immaterialrättsliga frågor
          </note>
          <note>
            Kammaren biföll utskottets förslag.
          </note>
          <note>
            JuU14 Straffrättsliga frågor
          </note>
          <note>
            Punkt 11 (Utvärdering av straffskärpning för fridskränkningsbrott)
          </note>
          <note>
            1. utskottet
          </note>
          <note>
            2. res. 8 (M, C, FP, KD)
          </note>
          <note>
            Votering:
          </note>
          <note>
            187 för utskottet
          </note>
          <note>
            122 för res. 8
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 101 S, 44 SD, 22 MP, 1 C, 19 V
          </note>
          <note>
            För res. 8: 72 M, 19 C, 16 FP, 15 KD
          </note>
          <note>
            Frånvarande: 12 S, 12 M, 5 SD, 3 MP, 2 C, 2 V, 3 FP, 1 KD
          </note>
          <note>
            Jennie Åfeldt (SD) anmälde att hon avsett att rösta ja men markerats
            som frånvarande.
          </note>
          <note>
            Daniel Sestrajcic (V) var frånvarande under voteringen men registrerades
            som röstande på grund av att annan ledamot av misstag suttit på
            hans plats.
          </note>
          <note>
            Punkt 12 (Barnfridskränkningsbrott)
          </note>
          <note>
            1. utskottet
          </note>
          <note>
            2. res. 9 (C)
          </note>
          <note>
            Votering:
          </note>
          <note>
            289 för utskottet
          </note>
          <note>
            20 för res. 9
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 10 1 S, 72 M, 44 SD, 22 MP, 19 V, 16 FP, 15 KD
          </note>
          <note>
            För res. 9: 20 C
          </note>
          <note>
            Frånvarande: 12 S, 12 M, 5 SD, 3 MP, 2 C, 2 V, 3 FP, 1 KD
          </note>
          <note>
            Jennie Åfeldt (SD) anmälde att hon avsett att rösta ja men markerats
            som frånvarande.
          </note>
          <note>
            Daniel Sestrajcic (V) var frånvarande under voteringen men registrerades
            som röstande på grund av att annan ledamot av misstag suttit på
            hans plats.
          </note>
          <note>
            Punkt 17 (Våldtäktsbrottets utformning m.m.)
          </note>
          <note>
            1. utskottet
          </note>
          <note>
            2. res. 11 (V)
          </note>
          <note>
            Votering:
          </note>
          <note>
            169 för utskottet
          </note>
          <note>
            18 för res. 11
          </note>
          <note>
            122 avstod
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 101 S, 44 SD, 21 MP, 1 V, 2 FP
          </note>
          <note>
            För res. 11: 18 V
          </note>
          <note>
            Avstod: 72 M, 1 MP, 20 C, 14 FP, 15 KD
          </note>
          <note>
            Frånvarande: 12 S, 12 M, 5 SD, 3 MP, 2 C, 2 V, 3 FP, 1 KD
          </note>
          <note>
            Bengt Eliasson och Fredrik Malm (båda FP) anmälde att de avsett
            att avstå från att rösta men markerats ha röstat ja.
          </note>
          <note>
            Jennie Åfeldt (SD) anmälde att hon avsett att rösta ja men markerats
            som frånvarande.
          </note>
          <note>
            Daniel Sestrajcic (V) var frånvarande under voteringen men registrerades
            som röstande på grund av att annan ledamot av misstag suttit på
            hans plats.
          </note>
          <note>
            Punkt 35 (Hot mot förtroendevalda)
          </note>
          <note>
            1. utskottet
          </note>
          <note>
            2. res. 21 (FP)
          </note>
          <note>
            Votering:
          </note>
          <note>
            251 för utskottet
          </note>
          <note>
            16 för res. 21
          </note>
          <note>
            42 avstod
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 01 S, 72 M, 3 SD, 22 MP, 20 C, 18 V, 15 KD
          </note>
          <note>
            För res. 21: 16 FP
          </note>
          <note>
            Avstod: 41 SD, 1 V
          </note>
          <note>
            Frånvarande: 12 S, 12 M, 5 SD, 3 MP, 2 C, 2 V, 3 FP, 1 KD
          </note>
          <note>
            Jennie Åfeldt (SD) anmälde att hon avsett att avstå från att
            rösta men markerats som frånvarande.
          </note>
          <note>
            Daniel Sestrajcic (V) var frånvarande under voteringen men registrerades
            som röstande på grund av att annan ledamot av misstag suttit på
            hans plats.
          </note>
          <note>
            Punkt 56 (Ny påföljd efter tidigare dom)
          </note>
          <note>
            1. utskottet
          </note>
          <note>
            2. res. 33 (SD)
          </note>
          <note>
            Votering:
          </note>
          <note>
            264 för utskottet
          </note>
          <note>
            45 för res. 33
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 01 S, 72 M, 22 MP, 20 C, 18 V, 16 FP, 15 KD
          </note>
          <note>
            För res. 33: 44 SD, 1 V
          </note>
          <note>
            Frånvarande: 12 S, 12 M, 5 SD, 3 MP, 2 C, 2 V, 3 FP, 1 KD
          </note>
          <note>
            Jennie Åfeldt (SD) anmälde att hon avsett att rösta nej men markerats
            som frånvarande.
          </note>
          <note>
            Daniel Sestrajcic (V) var frånvarande under voteringen men registrerades
            som röstande på grund av att annan ledamot av misstag suttit på
            hans plats.
          </note>
          <note>
            Punkt 64 (Deltagande i kriminell organisation och därmed sammanhängande
            frågor)
          </note>
          <note>
            1. utskottet
          </note>
          <note>
            2. res. 36 (SD)
          </note>
          <note>
            Votering:
          </note>
          <note>
            263 för utskottet
          </note>
          <note>
            44 för res. 36
          </note>
          <note>
            42 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 01 S, 72 M, 22 MP, 20 C, 18 V, 15 FP, 15 KD
          </note>
          <note>
            För res. 36: 43 SD, 1 V
          </note>
          <note>
            Frånvarande: 12 S, 12 M, 6 SD, 3 MP, 2 C, 2 V, 4 FP, 1 KD
          </note>
          <note>
            Jennie Åfeldt (SD) anmälde att hon avsett att rösta nej men markerats
            som frånvarande.
          </note>
          <note>
            Daniel Sestrajcic (V) var frånvarande under voteringen men registrerades
            som röstande på grund av att annan ledamot av misstag suttit på
            hans plats.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            JuU15 Processrättsliga frågor
          </note>
          <note>
            Punkt 3 (Anonyma vittnen)
          </note>
          <note>
            1. utskottet
          </note>
          <note>
            2. res. 1 (SD)
          </note>
          <note>
            Votering:
          </note>
          <note>
            249 för utskottet
          </note>
          <note>
            45 för res. 1
          </note>
          <note>
            15 avstod
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 01 S, 72 M, 22 MP, 20 C, 18 V, 16 FP
          </note>
          <note>
            För res. 1: 44 SD, 1 V
          </note>
          <note>
            Avstod: 15 KD
          </note>
          <note>
            Frånvarande: 12 S, 12 M, 5 SD, 3 MP, 2 C, 2 V, 3 FP, 1 KD
          </note>
          <note>
            Jennie Åfeldt (SD) anmälde att hon avsett att rösta nej men markerats
            som frånvarande.
          </note>
          <note>
            Daniel Sestrajcic (V) var frånvarande under voteringen men registrerades
            som röstande på grund av att annan ledamot av misstag suttit på
            hans plats.
          </note>
          <note>
            Punkt 20 (Handläggningstider i tvistemål)
          </note>
          <note>
            1. utskottet
          </note>
          <note>
            2. res. 8 (M, C, FP, KD)
          </note>
          <note>
            Votering:
          </note>
          <note>
            185 för utskottet
          </note>
          <note>
            123 för res. 8
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 101 S, 44 SD, 21 MP, 19 V
          </note>
          <note>
            För res. 8: 72 M, 20 C, 16 FP, 15 KD
          </note>
          <note>
            Frånvarande: 12 S, 12 M, 5 SD, 4 MP, 2 C, 2 V, 3 FP, 1 KD
          </note>
          <note>
            Jennie Åfeldt (SD) anmälde att hon avsett att rösta ja men markerats
            som frånvarande.
          </note>
          <note>
            Daniel Sestrajcic (V) var frånvarande under voteringen men registrerades
            som röstande på grund av att annan ledamot av misstag suttit på
            hans plats.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            FiU27 Offentlig upphandling
          </note>
          <note>
            Punkt 4 (Kollektivavtalsenliga villkor, vita jobb)
          </note>
          <note>
            1. utskottet
          </note>
          <note>
            2. res. 1 (SD)
          </note>
          <note>
            Votering:
          </note>
          <note>
            264 för utskottet
          </note>
          <note>
            45 för res. 1
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 101 S, 72 M, 22 MP , 20 C, 18 V, 16 FP, 15 KD
          </note>
          <note>
            För res. 1: 44 SD, 1 V
          </note>
          <note>
            Frånvarande: 12 S, 12 M, 5 SD, 3 MP, 2 C, 2 V, 3 FP, 1 KD
          </note>
          <note>
            Jennie Åfeldt (SD) anmälde att hon avsett att rösta nej men markerats
            som frånvarande.
          </note>
          <note>
            Daniel Sestrajcic (V) var frånvarande under voteringen men registrerades
            som röstande på grund av att annan ledamot av misstag suttit på
            hans plats.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            FiU25 Statlig förvaltning och statistikfrågor
          </note>
          <note>
            Punkt 4 (Personalförsörjningskommission)
          </note>
          <note>
            1. utskottet
          </note>
          <note>
            2. res. 3 (V)
          </note>
          <note>
            Votering:
          </note>
          <note>
            290 för utskottet
          </note>
          <note>
            18 för res. 3
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 10 1 S, 72 M, 44 SD, 21 MP, 20 C, 1 V, 16 FP,
            15 KD
          </note>
          <note>
            För res. 3: 18 V
          </note>
          <note>
            Frånvarande: 12 S, 12 M, 5 SD, 4 MP, 2 C, 2 V, 3 FP, 1 KD
          </note>
          <note>
            Jennie Åfeldt (SD) anmälde att hon avsett att rösta ja men markerats
            som frånvarande.
          </note>
          <note>
            Daniel Sestrajcic (V) var frånvarande under voteringen men registrerades
            som röstande på grund av att annan ledamot av misstag suttit på
            hans plats.
          </note>
          <note>
            Punkt 6 (Lokalisering av statliga myndigheter)
          </note>
          <note>
            1. utskottet
          </note>
          <note>
            2. res. 4 (M, C, FP, KD)
          </note>
          <note>
            Kammaren biföll utskottets förslag med acklamation.
          </note>
          <note>
            Punkt 7 (Statens ägande i Akademiska Hus AB)
          </note>
          <note>
            1. utskottet
          </note>
          <note>
            2. res. 5 (M, C, FP, KD)
          </note>
          <note>
            Votering:
          </note>
          <note>
            187 för utskottet
          </note>
          <note>
            122 för res. 5
          </note>
          <note>
            40 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 101 S, 1 M, 44 SD, 22 MP, 19 V
          </note>
          <note>
            För res. 5: 71 M, 20 C, 16 FP, 15 KD
          </note>
          <note>
            Frånvarande: 12 S, 12 M, 5 SD, 3 MP, 2 C, 2 V, 3 FP, 1 KD
          </note>
          <note>
            Jennie Åfeldt (SD) anmälde att hon avsett att rösta ja men markerats
            som frånvarande.
          </note>
          <note>
            Daniel Sestrajcic (V) var frånvarande under voteringen men registrerades
            som röstande på grund av att annan ledamot av misstag suttit på
            hans plats.
          </note>
          <note>
            Punkt 8 (Behov av ny statistik)
          </note>
          <note>
            1. utskottet
          </note>
          <note>
            2. res. 6 (SD)
          </note>
          <note>
            Votering:
          </note>
          <note>
            264 för utskottet
          </note>
          <note>
            44 för res. 6
          </note>
          <note>
            41 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 01 S, 72 M, 22 MP, 20 C, 18 V, 16 FP, 15 KD
          </note>
          <note>
            För res. 6: 43 SD, 1 V
          </note>
          <note>
            Frånvarande: 12 S, 12 M, 6 SD, 3 MP, 2 C, 2 V, 3 FP, 1 KD
          </note>
          <note>
            Jennie Åfeldt (SD) anmälde att hon avsett att rösta nej men markerats
            som frånvarande.
          </note>
          <note>
            Daniel Sestrajcic (V) var frånvarande under voteringen men registrerades
            som röstande på grund av att annan ledamot av misstag suttit på
            hans plats.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 14 (forts. från § 11) Kommunala frågor (forts. FiU26)
          </note>
          <note type="speaker">
            Anf. 134 JONAS JACOBSSON GJÖRTLER (M):
          </note>
          <note>
            Herr talman! Det här är ett av oftast tre eller flera betänkanden
            där vi årligen debatterar kommunala frågor. Det kan vara lite
            olika inriktning på betänkandena. Just det här betänkandet behandlar
            motioner, och ett av de områden som berörs är frågor som rör vinster
            i offentligt finansierade välfärdsverksamheter. Där vill jag uppmärksamma
            talmannen och åhörarna på att vi från Alliansen har lämnat ett
            särskilt yttrande.
          </note>
          <note>
            Herr talman! För Alliansen är det viktigt att det ska vara ordning
            och reda i offentligt finansierade välfärdsverksamheter. Det är
            tydligt att kraven i vissa fall har varit för svaga eller för
            otydliga och behöver stramas upp. Mycket har förvisso redan gjorts
            under de senaste åren, men det behöver göras mer.
          </note>
          <note>
            Under alliansregeringens tid inrättade man till exempel Inspektionen
            för vård och omsorg i syfte att utveckla och förstärka tillsynen
            inom hälso- och sjukvård och socialtjänst. Alliansen inrättade
            också Skolinspektionen, som genom den nya skollagen från 2011
            fått ökade möjligheter att agera samt ökade resurser.
          </note>
          <note>
            Och så har vi förstås Ägarprövningsutredningen, som Alliansen
            tillsatte för att utreda vilka möjliga krav, utöver redan befintliga,
            som kan och bör ställas på dem som äger och driver företag inom
            välfärdssektorerna. Utredningen, som presenterades för någon månad
            sedan, lämnade en rad förslag till hur en skärpt ägarprövning
            kan ske. Det finns i utredningen många bra förslag som det vore
            rimligt att regeringen snarast gick vidare med för att inte tappa
            tid.
          </note>
          <note>
            I stället väljer regeringen nu att köra igång en ny utredning,
            den så kallade Vinstutredningen, tillsatt av regeringen men dikterad
            av Vänsterpartiet. Utredningen ska svara på frågor som inte alls
            löser de problem vi ser. Delar av svaren har dessutom redan getts
            i underlagsrapporter till just Ägarprövningsutredningen, men som
            av en händelse valde regeringen att lyfta bort detta från utredningens
            uppdrag i höstas, troligtvis eftersom svaren som gavs i rapporterna
            inte var i linje med det diktat som regeringen hade fått av Vänsterpartiet.
          </note>
          <note>
            Herr talman! Det finns en lång rad problem med den nu tillsatta
            utredningen. Huvudproblemet är att utgångspunkten är helt fel.
            Utredningen handlar om hur vinst ska begränsas och om hur personaltäthet
            och personalkostnader ska detaljregleras. Egentligen borde den
            handla om hur vi kan säkerställa kvalitet, tillgänglighet, trygghet,
            kontinuitet, effektivitet, innovation, valmöjlighet, insyn och
            öppenhet på ett sätt som gagnar elever, föräldrar, patienter,
            brukare och anhöriga. Den borde handla om tydligare krav, noggrannare
            uppföljning och hårdare sanktioner vid misskötsel. I stället gör
            regeringen upp med Vänsterpartiet om direktiv till en utredning
            som har som utgångspunkt att försvåra och begränsa möjligheterna
            att bidra i välfärdssektorn.
          </note>
          <note>
            Herr talman! Vi vill nog alla förhindra eller i alla fall minska
            risken för att skolor plötsligt går i konkurs. Men om en verksamhet
            inte tillåts gå med vinst ökar ju risken att den går i konkurs
            snarare än minskar.
          </note>
          <note>
            Vi vill alla säkerställa att skattemedel används till den verksamhet
            som de är avsedda för. Om någon kan plocka ut stora vinster ur
            exempelvis välfärdsverksamhet är det sannolikt ett tecken på en
            av två saker. Antingen handlar det om dålig kvalitet eller så
            är priset för högt.
          </note>
          <note>
            Om det skulle handla om dålig kvalitet innebär det antagligen
            antingen att man inte lever upp till ställda kvalitetskrav eller
            att kvalitetskraven är dåligt utformade. Oavsett vilket är det
            naturligtvis helt oacceptabelt. Men då är det just kvalitetskrav,
            uppföljning och hårdare sanktioner mot dem som bryter mot kraven
            som måste vara lösningen och vägen framåt.
          </note>
          <note>
            Det andra alternativet är att verksamheten faktiskt levererar
            bra kvalitet, men att man har hittat ett sätt att göra det som
            är smartare och effektivare än i den offentliga verksamhet som
            har utgjort måttstock när prislappen satts. Detta är faktiskt
            lika allvarligt. Det betyder ju i så fall att det finns en betydande
            ineffektivitet i den offentliga verksamheten, och det är ett lika
            allvarligt slöseri med skattemedel. Frånvaron av konkurrens och
            alternativ leder obönhörligen till ineffektivitet och dåligt resursutnyttjande.
            Det betyder att skattemedel slösas bort i ett svart hål i stället
            för att ge högre kvalitet eller välfärd åt fler.
          </note>
          <note>
            Herr talman! Det är skillnad på det man ser och det man inte
            ser. När regeringen och Vänsterpartiet ser att någon tjänar pengar
            ramlar det röda skynket ned. Men var är det röda skynket och den
            högljudda kritiken när pengar förslösas genom höga kostnader och
            ineffektivitet? Om man menar allvar med att skattemedel ska användas
            till det de är avsedda för är det faktiskt lika allvarligt när
            pengarna används till fel saker i en verksamhet eller försvinner
            i ett svart hål av ineffektivitet som när de försvinner ut ur
            en verksamhet.
          </note>
          <note>
            En av de viktiga poängerna med att låta privata företag verka
            i skattefinansierad verksamhet är att de ska sporra till innovation,
            hitta nya smarta lösningar, erbjuda annorlunda alternativ och
            göra verksamheten bättre men också effektivare och billigare.
            Den ekonomiska vinsten är en drivkraft i detta – inte den enda
            och kanske inte ens den viktigaste, men en viktig drivkraft.
          </note>
          <note>
            De stora och viktiga vinsterna i välfärden för oss alla uppstår
            när olika aktörer tillåts bidra och när rätt drivkrafter finns
            för att hitta nya, smartare och effektivare lösningar som är till
            gagn såväl för brukare och anhöriga som för det allmänna och våra
            gemensamma intressen.
          </note>
          <note>
            (Applåder)
          </note>
          <note type="speaker">
            Anf. 135 JANINE ALM ERICSON (MP):
          </note>
          <note>
            Herr talman! Angående frågan om vinster i välfärden aviserades
            i budgetpropositionen 2015 att en utredning ska tillsättas med
            uppdrag att bland annat lämna förslag om hur regleringen av användningen
            av offentliga medel för driften av skattefinansierad välfärd bör
            utformas så att medlen kommer brukarna till godo och överskotten
            som huvudregel återförs till verksamheten.
          </note>
          <note>
            Det stod vidare att skattemedel ska användas till just den verksamhet
            de är avsedda för och att vinstjakten som incitament inte hör
            hemma i välfärdssektorn. Förutsättningen för att privata aktörer
            ska få verka inom välfärdssektorn ska vara att syftet med verksamheten
            är att tillhandahålla utbildning, vård eller omsorg av god kvalitet.
          </note>
          <note>
            Nu har direktiven för utredningen kommit, och en utredare är
            tillsatt. Det är ett viktigt steg på vägen för att få bättre förutsättningar
            för alla att veta vad som bör gälla när det kommer till välfärdens
            möjligheter att utvecklas och förbättras. För det måste ju ändå
            vara allas vår målsättning att ha en bra välfärd med hög tillgänglighet
            och kvalitet, behovsstyrning och även samhällsekonomisk kvalitet.
            Direktivet är också tydligt med att de regler som tas fram ska
            beakta den enskilda brukarens behov, självbestämmande och rättigheter.
            Det tycker jag känns tryggt.
          </note>
          <note>
            Mycket har sagts i debatter i denna fråga, och det är lätt att
            ta i med överord för att rättfärdiga just sin bild av verkligheten
            när det kommer till denna sektor. Vi tenderar också att generalisera
            i alldeles för hög grad. De aktörer som inte är offentliga är
            av mycket olika slag. Det finns de i den ideella sektorn, som
            vi i Miljöpartiet nu kan konstatera är betydligt färre än vad
            vi trodde när reformen sjösattes. Men de företag som agerar är
            också väldigt olika. I debatten domineras bilden av de stora företagen
            med riskkapital där avkastningskraven är väldigt höga. Men det
            finns också många företag med modesta vinster som brinner för
            sin gärning, och de får vi verkligen inte heller glömma.
          </note>
          <note>
            Därför är det bra att det i utredningsdirektiven står att avkastning
            på privat insatt kapital ska vara möjligt och att ränta på det
            ska få tas ut men också att en utgångspunkt för utredningen ska
            vara att de nya reglerna ska underlätta för idéburna aktörer att
            driva verksamhet inom välfärdssektorn. Det tror vi i Miljöpartiet
            är viktigt för mångfald och ett bra användande av olika kompetenser.
          </note>
          <note>
            Jag hoppas och önskar att vi kommer att kunna ha en bra och utvecklande
            diskussion i dessa frågor medan utredningen pågår. Det ska vara
            en diskussion som faktiskt utgår ifrån hur vi stoppar övervinster
            som går till skatteparadis men som lika mycket handlar om hur
            vi kan stötta de företag som har ambitioner att ha en bra verksamhet
            med fokus på utveckling inom sitt område och inte får dem att
            tappa sugen.
          </note>
          <note>
            Jag vill gärna tro att vi är ense om att skattemedel ska användas
            till det de är avsedda för. Jag hoppas att vi tillsammans kan
            hitta vägar för att minimera det missbruk som vi ändå har sett
            och samtidigt främja utveck ­ lingen inom välfärden med företag
            och ideella krafter. Jag tror att det går, och jag hoppas verkligen
            att utredningen kommer att visa den vägen.
          </note>
          <note>
            Jag vill också passa på att säga någonting om sociala investeringar
            och kommunernas möjligheter till förebyggande arbete. Det är någonting
            som vi i kommunerna sliter med, precis som med upphandlingen som
            vi talade om tidigare i dag. Sociala investeringsfonder är ett
            begrepp som nationalekonomen Ingvar Nilsson myntade, om jag inte
            har fel. Vi i Miljöpartiet tror att det är ett viktigt och bra
            sätt att arbeta just med det förebyggande.
          </note>
          <note>
            När det gäller barn och ungdomar som inte har fått den hjälp
            och det stöd de behöver när de är små tenderar problemen och därmed
            kostnaderna att öka när de blir äldre. Vi vet ju oftast vad som
            behövs. Men strukturer för att sätta in rätt stöd och hjälp saknas.
          </note>
          <note>
            När flera delar av samhällets insatser ska samarbeta finns inte
            samordningen där. Trots att många försöker göra vad de kan för
            att komma till rätta med problemet lyckas man inte. Här har de
            sociala investeringarna en viktig roll att spela, att det finns
            möjlighet att skapa e n lösning som är dyrare just nu men som
            gör att man sparar pengar och framför allt lidande på sikt.
          </note>
          <note>
            Vi får ofta höra berättelser om föräldrar som får kämpa för sina
            barn men ändå inte lyckas få den hjälp de behöver. Det kommer
            inte av någon ovilja hos berörd personal, vare sig det gäller
            inom skolan eller andra insatser, utan är alltid en fråga om resurser
            eller organisation. Det måste vi ändra på.
          </note>
          <note>
            Jag följer därför noga det samarbete som pågår mellan regeringen
            och SKL i de här frågorna. Stödet till kommuner och landsting
            även i den här frågan måste öka för att möjliggöra ännu mer förebyggande
            arbete. Det vinner vi alla på.
          </note>
          <note>
            Härmed yrkar jag bifall till utskottets förslag i betänkandet.
          </note>
          <note type="speaker">
            Anf. 136 ANDERS AHLGREN (C):
          </note>
          <note>
            Herr talman! Jag vill koncentrera mitt anförande till betänkandets
            avsnitt om välfärdsverksamhet och Alliansens särskilda yttrande.
          </note>
          <note>
            Låt mig vara tydlig: I undersökning efter undersökning har svenska
            folket talat om att det vill kunna välja utförare i skola, vård
            och omsorg. Därför vill Centerpartiet och Alliansen att välfärden
            ska präglas av kvalitet, tillgänglighet och valfrihet. Detta säkerställs
            genom bra upphandling, effektiv tillsyn och tydligt regelverk,
            inte genom förbud.
          </note>
          <note>
            I stället för att låta diskussionen handla om driftsformer borde
            diskus ­ sionen handla om kvalitet. Men i stället för att dra
            nytta av alla duktiga och ambitiösa entreprenörer fortsätter vänsterregeringen
            det vi kunnat följa sedan den tillträdde. Konsekvent försvårar
            den för företag att bedriva en framgångsrik verksamhet för att
            fler jobb ska skapas.
          </note>
          <note>
            Herr talman! Låt mig ge några exempel. Vänsterpartierna kommer
            att införa en skattehöjning på 25 miljarder per år där nästan
            allt drabbar företag. Vänsterpartierna vill införa skatt på avstånd,
            det vill säga en lastbilsskatt, på 4 miljarder om året. Vänsterpartierna
            kommer att slopa ungdomsbonusen och höja skatten på ungas arbete.
            Vänsterpartierna inför en särskild löneskatt för personer som
            har fyllt 65 år. Vänsterpartierna halverar RUT-avdragen, där många
            företag tillsammans skapat 20 000 nya arbeten, inte minst för
            kvinnor.
          </note>
          <note>
            Nu tar minoritetsregeringen och Vänsterpartiet nästa steg. Man
            lägger en våt filt över mer än 13 000 företag och ca 250 000 anställda
            genom de direktiv man utfärdat för att stoppa välfärdsföretagen.
            Lagen om valfrihet och lagen om vårdval i primärvården har öppnat
            möjligheter för många, främst kvinnor, att bli företagare. Plötsligt
            blev deras kunskap inom vård, skola och omsorg något som de hade
            möjlighet att omsätta i entreprenörskap. Det borde vara någonting
            för en regering som kallar sig feministisk att jobba för.
          </note>
          <note>
            Det finns anledning att vara kritisk till att det gått att göra
            snabba och oskäliga vinster. Men hur kan detta uppstå om ersättningen
            baserat sig på samma nivå som för offentlig sektor? Seriösa välfärdsföretag
            kan leverera god kvalitet med en effektivitet som ger ett mindre
            överskott. Är inte detta genant för staten, kommunerna och landstingen?
          </note>
          <note>
            I början av mars stod det klart att minoritetsregeringen med
            stöd av Vänsterpartiet tillsätter en utredning som ska ”förbättra
            reglerna för välfärd i privat regi”. Överskott ska återinvesteras,
            och man ska även utreda om det går att göra regler för personaltäthet
            och personalkostnader.
          </note>
          <note>
            Plötsligt är höjden av effektivitet och kvalitet offentlig sektors
            verksamhet. Den blir den norm som välfärd i privat regi ska bedömas
            utifrån. Någon annan slutsats kan inte dras, eftersom utredningen
            endast ska omfatta välfärd i privat regi, inte i både offentlig
            och privat regi. Det är samma offentliga sektor som anklagas för
            dåliga skolresultat och då och då kritiserad äldreomsorg.
          </note>
          <note>
            Jag måste också dra slutsatsen att alla andra privata utförare
            av kommunal verksamhet får drivas helt enligt de regler som gäller
            för bolagsverksamhet. Husbyggarna, asfaltläggarna, städbolagen,
            snöröjarna, skolskjutsen, matleverantörerna, färdtjänstbolaget
            och många fler får göra vinst när de levererar till kommunen,
            men inte de som bedriver välfärd i privat regi. Företag som städar
            i skollokaler får drivas med vinst men inte företag som bedriver
            skolverksamhet. Vad är det för skillnad? Drivs denna verksamhet
            med andra skattepengar än de som finansierar skola, vård och omsorg?
          </note>
          <note>
            Minoritetsregeringen och Vänsterpartiet utgår ifrån att privata
            leverantörer av välfärd levererar lägre kvalitet än offentliga
            utförare – detta trots att de utvärderingar som ständigt görs
            snarare visar på motsatsen. Det är de privata utförarna som enligt
            Socialstyrelsen toppar de flesta kvalitetsmåtten och får högst
            betyg hos patienter och brukare. Om brukarna inte är nöjda kan
            utföraren lätt väljas bort till förmån för en annan leverantör.
            Med konkurrens ökar vi effektivitet och kvalitet också inom skola,
            vård och omsorg.
          </note>
          <note>
            Den närmaste femtonårsperioden väntar ett historiskt stort generationsskifte.
            Vill vi ha en fungerande sjukvård och bra lärare i framtiden krävs
            det att vi lägger grunden för detta nu. Men det är en utopi att
            tro att landsting och kommuner skulle kunna ta över all skola,
            vård och omsorg som i dag drivs i privat regi.
          </note>
          <note>
            Jag vill avrunda med att citera den tidigare socialdemokratiska
            finansministern Kjell-Olof Feldt, som i förra veckan hade en intressant
            artikel i kvällstidningen Expressen. Han skriver: ”Jag förstår
            om Jonas Sjöstedt är belåten över att han fått en hel regering
            att anvisa hur enskild egendom kan bli offentlig utan att det
            kostar en krona. Men det kan finnas en annan kostnad, som kan
            bestå av Sveriges anseende som rättsstat”.
          </note>
          <note>
            Om minoritetsregeringen och Vänsterpartiet får som de vill kommer
            vi alla att bli utlämnade till en enda utförare – ett enda alternativ.
            Våra möjligheter att själva påverka vår egen och våra anhörigas
            skola, vård och omsorg genom möjligheten att välja försvinner.
            Den politiska majoriteten i din kommun och i ditt landsting kommer
            att avgöra vad som är bäst för dig och din familj.
          </note>
          <note type="speaker">
            Anf. 137 ULLA ANDERSSON (V):
          </note>
          <note>
            Herr talman! Jag skulle vilja säga att den här stunden i riksdagen
            på ett påtagligt sätt visar hur Vänsterpartiet har flyttat hela
            den politiska debatten i denna fråga.
          </note>
          <note>
            När vi började med denna debatt – själv kom jag in i riksdagen
            2006 – kan jag säga att det inte var något politiskt parti som
            ville möta våra påståenden och argument när det gäller vad som
            händer i välfärden när den anses vara en marknad. I dag står alla
            partier här och deklarerar sin uppfattning. Det har hänt något
            i den politiska debatten.
          </note>
          <note>
            Även om den senaste debattören som stod här uppe inte precis
            hade så mycket stöd i forskning för sina påståenden försökte han
            i alla fall argumentera för sin sak. Centerpartiet ska ha en eloge,
            tycker jag. Det finns knappt något parti som har stått så rakryggat
            i sitt försvar av riskkapitalisterna i välfärden. Jag delar inte
            precis Centerpartiets uppfattning i frågan, men de står i alla
            fall för det de tror på.
          </note>
          <note>
            Sverige är rätt unikt; det tror jag att vi är många som tycker.
            Vi är stolta över det land vi lever och bor i. Jag tror däremot
            att vi är mindre stolta över att ha varit världsledande när det
            gäller marknadiseringen av välfärden. En numera klassisk rapport
            från Studieförbundet Näringsliv och Samhälle visade att marknadiseringen
            oftast drevs igenom endast med ”ideologisk trosvisshet som beslutsunderlag”.
          </note>
          <note>
            Jag har mött många argument under de här åren. Den förre finansministern
            Anders Borg kallade mig verklighetsfrånvänd. Otaliga är de centerpartister
            som jag har mött i debatter som har hyllat riskkapitalisterna.
            Folkpartister har påstått att vi är emot valfrihet och hotat med
            än det ena, än det andra i vad som kommer att hända. Kristdemokraterna
            har påstått att de äldre far illa. Det kanske inte är att förvänta
            sig annat än att kristdemokrater blundar så hårt för verkligheten
            eftersom det är just de äldre som har betalat det högsta priset
            för marknadiseringen av välfärden. Jag har stöd i forskning för
            det.
          </note>
          <note>
            Men det kanske också är så att borgarnas argument för att försvara
            vinsterna i välfärden beror på att de har många partikamrater
            som driver de här bolagen. Vi kommer ihåg Hälsans förskola, till
            exempel. Vi känner till ett antal moderater som har tjänat bra
            mycket pengar, en och annan kristdemokrat och så vidare. Så visst
            finns det ekonomiska intressen bland de borgerliga partiernas
            medlemmar i denna fråga; det är värt att komma ihåg.
          </note>
          <note>
            Argumenten för att riskkapitalister och andra privata bolagsägare
            finansierade med skattemedel ska få plocka ut de vinster som de
            vill har som sagt varit otaliga. Det är inte undra på att privata
            bolagsägare vill vara i välfärden, för var någonstans kan de annars
            hitta någon som betalar hela deras verksamhet? Var kan de hitta
            någon som betalar de lokaler de använder, kostnaderna för deras
            personal, kostnaderna för deras reklam, kostnaderna för deras
            uppköp och deras vinster? Ingen annanstans.
          </note>
          <note>
            Stödet för högerns argument bland folket har däremot varit lågt.
            Inte ens bland deras egna väljare finns en majoritet för den linje
            som högern har valt. Folk vill att skattepengar ska gå till det
            de är avsedda för och inte till att berika privata bolagsägare.
            När vinst kommer in händer det någonting i verksamheten. Barn
            väljs bort. Människor tvingas fundera på om de verkligen får den
            behandling de behöver eller om det är någon som sitter och funderar
            på någon siffra i bokslutet. Man får en välfärd som man inte riktigt
            kan lita på, och det får konsekvenser i hela samhällsbygget.
          </note>
          <note>
            När högerns argument möter verkligheten kan man se att den marknadsmyt
            som de har omhuldat har krossats gång på gång i den verklighet
            vi alla lever i.
          </note>
          <note>
            Numera är det kvalitetskrav som är borgarnas argument för att
            upprätthålla dagens system. Visst kan kvalitetskrav fylla en funktion,
            men man kommer inte åt själva grundproblemet. Så länge företag
            får plocka ut obegränsade vinster från den skattefinansierade
            välfärden kommer det att för många vara en drivkraft. Det gör
            att aktörer skulle gå runt varje försök till krav på långsiktighet
            och på kvalitet.
          </note>
          <note>
            Det går inte att förlita sig till enbart kvalitetskrav eftersom
            dessa leder till anpassning så att det mätbara uppfylls medan
            annat prioriteras ned. Kvalitetsmätningshysterin som följer i
            spåren på detta riskerar att ta tid och resurser från verksamheterna
            och dessutom, paradoxalt nog, att gå ut över kvaliteten. Statsvetaren
            Leif Lewin har kallat denna framväxt av kvalitetskontrollsystem
            för ett utvärderingsindustriellt komplex. Det säger en hel del
            om vart vi är på väg. Dessutom leder hela detta kontrollsystem
            till en avprofessionalisering av en mängd goda yrkesutövare. Man
            får helt enkelt inte göra det man är utbildad för att göra när
            det sitter någon där och bestämmer att just detta ska vi mäta
            och just detta får ni betalt för.
          </note>
          <note>
            Borgarna med stöd av Socialdemokraterna säger sig vara emot regler
            mot vinstuttag och påstår att det vore ett ingrepp i den fria
            företagsamheten. Men vad vi talar om är skattefinansierad välfärd.
            Det offentliga bestämmer villkoren för vilka personer som får
            ta del av den. Det offentliga beslutar hur stora resurserna ska
            vara och hur de ska fördelas. Det offentliga finansierar i nuläget
            hela verksamheten, alltifrån hyror, uppköp, personalkostnader
            och reklam till vinster med mera, som jag sa.
          </note>
          <note>
            Det är högst rimligt att det offentliga också kan sätta upp villkor
            för vilken typ av utförare som får bedriva verksamheten. Dessa
            företag är ju medvetna om att de befinner sig på en politiskt
            styrd kvasimarknad där villkoren kan förändras.
          </note>
          <note>
            Med stöd av en stor folklig opinion har Vänsterpartiet nått en
            gemensam överenskommelse med regeringen om synen på vinster i
            välfärden. Jag vet att det var jobbigt för högern och riskkapitalisternas
            förespråkare. I överenskommelsen står det bland annat att välfärden,
            inklusive skolans verksamheter, inte är någon marknad. Vi är inte
            konsumenter i förhållande till välfärden – vi är medborgare. Vi,
            regeringen och Vänsterpartiet, anser att skattemedel ska användas
            till just den verksamhet de är avsedda för. Överskott ska som
            huvudregel återinvesteras i verksamheten.
          </note>
          <note>
            Nu har vi tillsammans tillsatt en utredning med uppdrag att lämna
            förslag på hur detta kan uppnås och hur idéburna aktörer ska kunna
            stärkas för att ta större ansvar för välfärdens verksamheter.
            Det är de som nu slås ut på grund av att riskkapitalisterna får
            härja fritt.
          </note>
          <note>
            Den här utredningen är fullt rimlig ur ett demokratiperspektiv.
            Det gäller för politiker att ta ansvar för hur skattepengar tillåts
            användas. Det gäller att lyssna på den breda folkliga opinionen
            i frågan om att välfärden inte är lämplig som marknad. Att diverse
            lobbyister, betalda av riskkapitalet, påstår att denna utredning
            utgår från en svartmålning av tillståndet i välfärdssektorn är
            alltför genomskinligt. Att ta medborgarnas uppfattningar på allvar
            är inte att svartmåla; det är att ta demokratin på allvar.
          </note>
          <note>
            Herr talman! Jag vet att jag har dragit över tiden. Men jag tänkte
            kort säga att jag har läst borgarnas motioner. Jag måste säga
            att det är lite små ­ roligt. Det finns moderater som föreslår
            att staten ska ta fram en strategi för utveckling av privata företag
            inom välfärdssektorn. Hallå där! Menar Moderaterna verkligen att
            de privata företagen inte kan klara sig själva utan att staten
            nu också måste ta ansvar för att fixa deras vinster? Centerpartiet
            tycker att man bör värna och vårda välfärdsföretagens möjligheter
            att göra och ta ut vinst. Det är alltså statens uppgifter i den
            borgerliga världen.
          </note>
          <note>
            Det är bra att det yrkas avslag på dessa motioner, för när medborgarna
            möter välfärden ska de vara förvissade om att det är de själva
            och deras anhörigas bästa som är det centrala. Ingen ska ens behöva
            tänka tanken att de bemöts utifrån siffror i någon resultaträkning
            eller hur storleken på privata vinstuttag kan påverkas. Vi ska
            kunna lita på välfärden.
          </note>
          <note>
            Även med våra förslag är det fritt fram att göra hur stora vinster
            man vill på välfärdsverksamheten. Men om man vill finansiera verksamheten
            med skattemedel får man acceptera de regler som vi förhoppningsvis
            snart ska få på plats.
          </note>
          <note type="speaker">
            Anf. 138 ANDERS AHLGREN (C) replik:
          </note>
          <note>
            Herr talman! Nu har vi hört en äkta socialist hålla ett brandtal
            om hur samhället ska skötas i framtiden. Jag kommer ihåg att Vänsterpartiet
            stod för en skattehöjning på 92 miljarder i valrörelsen – 92 miljarder!
            Då framstår de 25 som regeringen är överens om som blygsamma.
            Då förstår vi alla vilket samhälle Ulla Andersson strävar efter.
          </note>
          <note>
            13 000 företag med 250 000 anställda beskrivs som giriga riskkapitalbolag.
            Jag ska berätta om ett sådant bolag som Ulla Andersson betraktar
            som girigt. Det är två kvinnor – Karin och Viola heter de. De
            är båda 50 plus. De har tillsammans 50 års erfarenhet från vård
            och omsorg i offentlig sektor. De är godkända av Socialstyrelsen
            för att bedriva personlig assistansverksamhet. Godkännandet ställer
            höga krav på utbildning och erfarenhet i arbetsledande ställning.
          </note>
          <note>
            De slutade på sina jobb och satsade sina egna pengar på att starta
            ett eget företag för personlig assistansverksamhet. Det gjorde
            de den 1 februari 2012. I dag, efter tre år, omsätter de 21 miljoner
            kronor. År ett gjorde de ett underskott på ungefär 90 000. År
            två gjorde de ett underskott. År tre gör de ett överskott på 339
            000. Det är 1,6 procent av omsättningen före skatt. De sysselsätter
            mellan 70 och 90 personer, och de får sina brukare genom att vara
            duktiga på att driva sin egen verksamhet.
          </note>
          <note>
            Vänsterpartiet sätter en stämpel på hela välfärdsbranschen som
            riskkapitalister. I det här perspektivet känns det främmande.
            Vilket skäl har Vänsterpartiet att stoppa eller försvåra för dessa
            två kvinnliga företagare?
          </note>
          <note type="speaker">
            Anf. 139 ULLA ANDERSSON (V) replik:
          </note>
          <note>
            Herr talman! Först skulle jag vilja be Anders Ahlgren att inte
            lägga ord i min mun, ord som jag inte har sagt. Jag vill börja
            med att markera det.
          </note>
          <note>
            Jag ska försöka svara på en del av påståendena. Vänsterpartiet
            vill ha ett samhälle där de anställda i äldreomsorgen har tid
            med de äldre. Det betyder att det behöver anställas fler i äldreomsorgen.
            Det betyder att de pengar som vi betalar i skatt för att äldre
            ska få omsorg ska gå till just det som de är avsedda för, det
            vill säga till de äldres omsorg och bättre arbetsvillkor. Vi behöver
            nämligen ha fler som söker sig till äldreomsorgen i framtiden.
            Och då måste arbetsvillkoren förbättras.
          </note>
          <note>
            Det är bland annat därför som vi föreslår att skatter ska höjas,
            mest för dem som tjänar bäst. Vi tycker att de kan bidra mer än
            i dag. Jag vet att ni inte tycker så, Anders Ahlgren. Ni har sänkt
            skatten mest för dem som tjänar bäst.
          </note>
          <note>
            Vi tycker att vi ska ha en sjukvård där man kan få god vård,
            att man ska slippa ligga i korridorer och att sjukhusen ska slippa
            ha Arbetsmiljöverket efter sig för att de inte kan leva upp till
            de villkor som ställs. Och vi tycker inte att barn ska kunna väljas
            bort i skolan. Det tycker faktiskt väldigt få människor.
          </note>
          <note>
            Om man är en seriös aktör som har sökt sig till välfärden och
            är där för verksamhetens egen skull, kommer man självklart att
            kunna fortsätta vara där. Men när skattepengar finansierar ens
            verksamhet får man också förhålla sig till ett regelverk som styr
            pengarna till det som de är avsedda för. Det tror jag att de allra
            flesta tycker är rimligt.
          </note>
          <note>
            Vi har fått se otaliga exempel genom åren, bland annat i assistansbranschen,
            där skattepengar går till något helt annat än de är avsedda för.
            Det är inte att ta ansvar för skattebetalarnas pengar.
          </note>
          <note type="speaker">
            Anf. 140 ANDERS AHLGREN (C) replik:
          </note>
          <note>
            Herr talman! Jag har varit egen företagare sedan 1988. Jag har
            åtta års erfarenhet som kommunstyrelseordförande. Jag känner alltså
            till de här världarna.
          </note>
          <note>
            Alltid när vi talar om skattetryck glömmer Vänsterpartiet att
            berätta vem som ska fixa de 92 miljarderna. Vad händer med ett
            sådant samhälle?
          </note>
          <note>
            Jag ska läsa några rader ur redogörelsen för vad som ska utredas.
            ”För att få ta del av offentliga medel ska privata aktörer kunna
            visa att de offentliga medlen kommer brukarna till godo. Eventuella
            överskott ska som huvudregel återinvesteras i den verksamhet där
            de har uppstått. Nya regler bör starkt begränsa möjligheterna
            att dela ut vinst eller på annat sätt föra ut medel från verksamheten,
            även i samband med försäljning. – – – Det ska även utredas om
            det bör ställas krav på användandet av offentliga medel så att
            det inte blir möjligt att dra ner på personaltäthet eller personalkostnader
            för att göra vinst.”
          </note>
          <note>
            Det innebär att de två kvinnor som jag har pratat om inte skulle
            kunna sälja sitt företag och få ut de pengar som de har tjänat
            ihop, nu när underskotten är täckta. Inte ens vid en försäljning
            skulle de få ut något för sina insatser.
          </note>
          <note>
            Ska dessa regler gälla för nya välfärdsföretag, eller gäller
            de retroaktivt för dem som är verksamma i dag? Och varför kan
            husbyggare, färdtjänstbolag, matleverantörer och andra tjäna pengar
            på kommunal verksamhet? Det är samma skattebörs som vi tar pengarna
            från. Ju billigare asfalt vi får, desto mer pengar finns det för
            skola, vård och omsorg. Vad är skillnaden på den kommunala kassan?
            Hur hanterar vi skattepengarna?
          </note>
          <note>
            Min sista fråga är: Vilka vill ni att framtidens välfärdsföretag
            ska vara?
          </note>
          <note type="speaker">
            Anf. 141 ULLA ANDERSSON (V) replik:
          </note>
          <note>
            Herr talman! Jag vet inte om Anders Ahlgren inte har lyckats
            följa den debatt som har pågått. Men det är ganska påtagligt,
            inte minst i offentlig statistik, att till exempel skolor som
            drivs som aktiebolag har mycket lägre personaltäthet. De har många
            färre som är utbildade. Inte minst i förskolan kan vi se det.
            Det är mycket lägre utbildningsnivå. I hemtjänsten är det långt
            lägre personaltäthet, mycket lägre utbildningsnivå och väldigt
            många deltidsanställda och visstidsanställda.
          </note>
          <note>
            Det är precis så man gör för att kunna plocka ut pengar i vinst,
            om det är den drivkraften man har. Det händer någonting när vinstintresset
            kommer in i stället för att vi ska ha en behovsstyrd välfärd.
            Det är då barn väljs bort, och det är då anhöriga på Attendos
            äldreboenden får hoppa in och jobba eftersom det är underbemannat.
          </note>
          <note>
            Jag tycker att även ni i Centerpartiet borde vara oroliga över
            den utvecklingen, Anders Ahlgren. Det är de allra flesta människor.
          </note>
          <note>
            Jag skulle egentligen vilja ställa några motfrågor till Anders
            Ahlgren. Vad har hänt med Centerpartiet när ni har blivit riskkapitalisternas
            bästa vänner? Vad är det för drivkrafter ni har? Varför lyssnar
            ni inte på den oro som finns i de stora, breda folklagren? Varför
            ser ni inte att de anställdas villkor påverkas, att utbildningsnivån
            i välfärden påverkas och att anställningsvillkoren påverkas? Varför
            försöker ni så ihärdigt blunda för dessa fakta?
          </note>
          <note>
            Jag vill att skattepengar ska gå till det som de är avsedda för.
            Det vill det stora flertalet också, även dina egna väljare. Varför
            driver ni då en politik på tvärs mot era egna väljares uppfattning?
            Det skulle jag vilja ha svar på i nästa debatt.
          </note>
          <note type="speaker">
            Anf. 142 JONAS JACOBSSON GJÖRTLER (M) replik:
          </note>
          <note>
            Herr talman! Jag vill börja med att gratulera Ulla Andersson
            och Vänsterpartiet till det oproportionerligt stora inflytande
            ni har lyckats ta er i den här frågan. Det är inte illa att lyckas
            få hela regeringen med sig på det perspektiv ni tycker är viktigt
            i detta. Sedan är det ett perspektiv jag inte delar. Jag tycker
            att ett huvudproblem med er inställning är att ni fokuserar på
            helt fel frågor, vilket jag försökte belysa i mitt inlägg.
          </note>
          <note>
            Du säger att vår utgångspunkt skulle vara att gå företagens ärenden,
            Ulla Andersson, och att det är utgångspunkten i att vi tycker
            att det är viktigt att det finns företag i välfärdsverksamheterna.
            Du anklagar framför allt Moderaterna för detta. Jag vill vara
            tydlig med att vi har två utgångspunkter. Den ena handlar om brukarnas
            och de anhörigas preferenser, och den andra handlar om det allmännas
            krav när det gäller till exempel kvalitet och annat. Det är våra
            utgångspunkter, och det är det som styr hur vi tycker att det
            ska fungera.
          </note>
          <note>
            Företagen är i det här sammanhanget faktiskt bara ett medel.
            Det kan låta lite tråkigt, men det är så det är. Det vi vill uppnå
            är bra kvalitet ur det allmännas perspektiv, och vi vill även
            tillgodose brukarnas och de anhörigas preferenser. Här har företagen
            väldigt mycket viktigt att bidra med, och det är det som är problemet
            med ert resonemang, Ulla Andersson. Frågan blir nämligen hur vi
            ska säkerställa kvalitet, tillgänglighet, trygghet, kontinuitet,
            effektivitet, innovation och valmöjligheter om vi kastar ut ett
            stort antal av de aktörer som faktiskt vill vara med och bidra
            med detta.
          </note>
          <note>
            Ert resonemang riskerar att leda till att man kastar ut barnet
            med badvattnet. På grund av att ni är arga på att företag tjänar
            pengar tappar ni bort det positiva som företagen kan bidra med.
          </note>
          <note type="speaker">
            Anf. 143 ULLA ANDERSSON (V) replik:
          </note>
          <note>
            Fru talman! Jag skulle vilja säga så här, Jonas Jacobsson Gjörtler:
            Jag tycker att du ska gratulera folket och era egna väljare till
            att regeringen och Vänsterpartiet har lyssnat så pass mycket på
            dem, och därmed också kommit överens om hur vi ska hantera frågan
            tillsammans. Jag tror att de verkligen uppskattar det, och det
            är jag glad för.
          </note>
          <note>
            Du säger att de privata bolagen har mycket att bidra med. Ja,
            visst kan det vara så, och visst är det så. Men det är också så
            att privata bolag som är på en marknad gör saker och ting som
            sedan blir affärshemligheter, för det är det man tjänar pengar
            på. Man har inte så stort intresse av att sprida de idéer man
            har utvecklat till andra, eftersom det då blir en konkurrens där
            man har mindre möjlighet att tjäna pengar på just dem.
          </note>
          <note>
            I det offentliga och bland det idéburna finns inte samma intresse
            av att tjäna pengar, utan man sprider med glädje de goda förslagen
            vidare. Det är väl också så det borde vara när det är skattepengar
            som finansierar verksamheten. Använder man skattepengar till att
            utveckla verksamhet och kvalitet eller till att på olika sätt
            komma på bra initiativ ska det spridas vidare till dem som har
            finansierat det, det vill säga skattebetalarna.
          </note>
          <note>
            Jag stannar där, för jag kommer inte ihåg allt. Ursäkta! Jag
            blev lite snurrig i huvudet på slutet. Du får väl upprepa de frågor
            jag inte har svarat på.
          </note>
          <note type="speaker">
            Anf. 144 JONAS JACOBSSON GJÖRTLER (M) replik:
          </note>
          <note>
            Fru talman! Vänsterpartiet återkommer till vad folket vill ha.
            Jag vågar dock påstå att vad folket vill ha delvis beror på hur
            man ställer frågan. Jag tror att det man vill ha inte handlar
            så mycket om vilken driftsform det är. Det är inte det man väljer
            i första hand, utan det man vill ha är kvalitet, tillgänglighet
            och trygghet. Man vill också ha en öppenhet för nya idéer.
          </note>
          <note>
            Som skattebetalare vill vi ju ha ett visst mått av effektivitet
            och innovation, förstås. Vi vill se att man hittar nya lösningar,
            och där kan de nya företag som finns här bidra. Det blir ett lite
            konstigt resonemang när Ulla Andersson säger att företagen kommer
            på nya smarta idéer som de sedan inte vill sprida utan hemlighålla,
            och så är Ulla Anderssons lösning att förbjuda företagen att finnas
            – det vill säga förbjuda idéerna att alls komma fram. På vilket
            sätt sporrar det till innovation och effektiv användning av skattemedel?
            Det återstår att höra. Jag skulle gärna höra vad Ulla Andersson
            har att säga om det.
          </note>
          <note>
            Det målas upp en bild av att det är storskalighet som gäller
            rakt över i de här verksamheterna. Det finns en väldigt mycket
            mer nyanserad bild än så. Över 300 000 barn, nästan vart femte,
            går i en fristående förskola eller skola. 85 procent av de aktörer
            som driver fristående skolor driver faktiskt bara en skola. Säg
            att en förälder eller ett barn har valt en skola för att de tycker
            att den är bra, och säg att skolan uppfyller alla kvalitetskrav
            vi ställer och dessutom råkar gå med vinst. Min fråga blir då:
            Varför är Ulla Anderssons rätt att säga att verksamheten inte
            ska få finnas större än elevens rätt att göra sitt val?
          </note>
          <note>
            Jag har en avslutande fråga, och det rör det här med att skolor
            inte ska gå i konkurs. Det vill vi inte. Men om de inte tillåts
            gå med vinst ökar ju risken att de går i konkurs – eller hur,
            Ulla Andersson?
          </note>
          <note type="speaker">
            Anf. 145 ULLA ANDERSSON (V) replik:
          </note>
          <note>
            Fru talman! Det är väl så att vulgärargumenten kommer fram när
            de vanliga argumenten inte riktigt räcker till. Det är ingen som
            har sagt att de här skolorna inte får fortsätta. Det vi har sagt
            är att skattepengar ska gå till just den verksamhet de är avsedda
            för. Man får gärna gå med vinst, men pengarna ska återinvesteras.
            Det är det detta handlar om. Det är ju skattepengar som finansierar
            precis allting i verksamheten. De finansierar hyran, personalkostnaderna,
            utbildningskostnader, reklamen, vinsten – ja, till och med uppköpen
            av andra företag.
          </note>
          <note>
            Vad som har hänt i svensk välfärd är att det har gått längre
            än i USA. Det är större bolag och riskkapitalbolag i svensk välfärd
            än det är i till exempel äldreomsorgen i USA. Sverige är det enda
            land i världen som numera tillåter vilka vinstuttag som helst
            i skolan. Det är ju inte rimligt, och det tycker inte svenska
            folket heller. Oberoende av hur man ställer frågan tycker en majoritet
            att det är rimligt att pengarna ska gå till just den verksamhet
            de är avsedda för.
          </note>
          <note>
            Alla de aktörer som är i välfärden i dag, som är där för verksamhetens
            egen skull och som i huvudsak återinvesterar de pengar de får
            i överskott kommer ju att kunna fortsätta som i dag. De människor
            som vill välja kan då vara säkra på att de inte väljer ”fel”.
            Det är väl inte rimligt att man som förälder ska behöva sitta
            och läsa bokslut över ekonomin i skolan för att ta reda på om
            den eventuellt kommer att gå i konkurs, vilket Skolverket nu rekommenderar
            föräldrar att göra. Det är väl inte heller rimligt att jag när
            mormor kommer in på ett äldreboende ska sitta med en stor oro
            i halsen och känna att det inte är tillräckligt bemannat.
          </note>
          <note>
            Ni säger att det väl bara är att flytta på mormor. Vad är det
            för människosyn? Det är det argumentet som hela tiden kommer fram:
            Det är väl bara att flytta på barnet eller mormor om det inte
            fungerar väl. Så kan vi inte behandla människor.
          </note>
          <note type="speaker">
            Anf. 146 RASMUS LING (MP):
          </note>
          <note>
            Fru talman! Det vi debatterar här i eftermiddag är finansutskottets
            betänkande om kommunala frågor, även om man när man lyssnar på
            debatten skulle kunna tänka sig att det enbart är vinster i välfärden
            som är uppe för diskussion. Det finns dock många andra aspekter
            på de kommunala frågorna. Det är frågor som är av yttersta vikt
            för Sveriges invånare, inte minst vad gäller på längre sikt.
          </note>
          <note>
            En sådan fråga är den om välfärdens framtida finansiering. Vi
            vet sedan lång tid tillbaka hur den demografiska kurvan ser ut.
            Vi lever allt längre, vilket naturligtvis är fantastiskt. Vi får
            allt bättre mediciner och kan bota allt svårare sjukdomar, vilket
            också är alldeles fantastiskt. Men dessa två saker innebär samtidigt
            en ekonomisk utmaning. Nya, effektivare mediciner kostar mer,
            och vi ser att kostnadsökningen inom landstingssektorn i hela
            landet är betydande. Att människor lever längre innebär även att
            kostnaderna för omvårdnad och annat ökar. Det är alltså utmaningar
            vi måste ta tag i.
          </note>
          <note>
            Vi ska vara glada över att vi lever i ett land som människor
            vill flytta till snarare än från. Det är bra på väldigt många
            sätt, inte minst av ekonomiska skäl. Att vi har inflyttning och
            en växande befolkning innebär att utmaningen att bekosta framtidens
            välfärd blir mer hanterbar.
          </note>
          <note>
            Det här är en fråga som vi kommer att behöva bevaka på olika
            sätt, och vi kommer troligen att behöva flera olika lösningar.
            Kommuner och landsting behöver fortsätta att se över hur verksamheter
            kan effektiviseras på olika sätt. Det kommer även framöver att
            behövas en prioriteringsdiskus ­ sion. Även svåra frågor om vad
            som är det allmännas ansvar respektive det personliga ansvaret
            måste fortsätta att föras.
          </note>
          <note>
            Fru talman! En annan viktig fråga i betänkandet rör sociala investeringar
            och tidiga insatser. Det pågår ett samarbete mellan SKL och regeringen
            för att utveckla detta. Vi vet att förebyggande insatser är billigare
            än att åtgärda missförhållanden som uppstår. Förutom det ekonomiska
            värdet är det av stort värde för den enskilde.
          </note>
          <note>
            Många kommuner bedriver ett gott utvecklingsarbete med tidiga
            insatser och sociala investeringar. Ett exempel är Malmökommissionen
            i min hemkommun , som häromåret lade fram sin slutrapport om hur
            sociala investeringar kan göras för att åstadkomma en social hållbarhet
            och mer likvärdiga förutsättningar för medborgarna.
          </note>
          <note>
            Fru talman! Till sist ska jag nämna något om förutsättningarna
            för offentligt finansierade välfärdsverksamheter som är fristående.
            Ägarprövningsutredningen lämnades till regeringen för några veckor
            sedan, och det har nyligen tillsatts en utredning om vinster i
            välfärden, den så kallade Välfärdsutredningen.
          </note>
          <note>
            Utgångspunkten för denna utredning är att skattemedel ska användas
            för de verksamheter de är avsedda för. Samtidigt är det viktigt
            att betona att det är väsentligt att de aktörer som finns i välfärdssektorerna
            som har skapat mångfald, valfrihet och kvalitetsförbättring får
            sunda och långsiktiga villkor.
          </note>
          <note>
            Jag känner mig trygg med att utredaren kommer att landa i väl
            avvägda förslag som gör att man kan komma till rätta med de problem
            som finns och att man också ser till att fristående aktörer får
            fortsätta att utveckla de positiva saker som de har bidragit och
            bidrar med. Det är viktigt att vi följer detta arbete under utredningens
            gång så att vi kan hitta en balans i dessa avvägningar.
          </note>
          <note>
            Jag yrkar bifall till utskottets förslag i betänkandet.
          </note>
          <note>
            I detta anförande instämde Anders Ahlgren (C).
          </note>
          <note type="speaker">
            Anf. 147 ANDERS AHLGREN (C) replik:
          </note>
          <note>
            Fru talman! Ni ser att jag både vågar berömma och vågar begära
            ordet. Om det var ett misstag eller inte får ni väl fundera på.
          </note>
          <note>
            Det var modigt att ta upp detta med olika lösningar för välfärdens
            framtida finansiering.
          </note>
          <note>
            Jag har ett kort inlägg. Rymmer din idé om denna alternativa
            utförare och privata utförare i välfärden, Rasmus Ling?
          </note>
          <note type="speaker">
            Anf. 148 RASMUS LING (MP) replik:
          </note>
          <note>
            Fru talman! Kan du upprepa frågan, Anders Ahlgren?
          </note>
          <note type="speaker">
            (ANDERS AHLGREN (C):
          </note>
          <u who="unknown" xml:id="i-75319411ea582b92-0">
            <seg>
              Du talar om välfärdens framtida finansiering. Jag undrar om den
              rymmer alternativa utförare och privata utförare i välfärden.)
            </seg>
          </u>
          <note>
            I mitt anförande sa jag att det behövs en mångfald inom olika
            välfärdssektorer och att det inrymmer såväl offentligt drivna
            som privat drivna verksamheter.
          </note>
          <note type="speaker">
            Anf. 149 ANDERS AHLGREN (C) replik:
          </note>
          <note>
            Fru talman! Låt mig då återkomma till några av de frågor som
            jag ställde till Ulla Andersson och inte fick svar på.
          </note>
          <note>
            I ett tidigare liv var också Miljöpartiet en stor förespråkare
            för ett fritt näringsliv. Du representerar ett av regeringspartierna,
            Rasmus Ling, och i utredningsdirektivet pekar ni på att överskott
            som huvudregel ska återinvesteras och att nya regler starkt ska
            begränsa möjligheterna att dela ut vinst eller på annat sätt föra
            ut medel från verksamheten, även i samband med försäljning.
          </note>
          <note>
            Det ska även utredas att det inte ska bli möjligt att dra ned
            på personaltäthet eller personalkostnader för att göra vinst.
          </note>
          <note>
            Det framgår av utredningsdirektivet att ni uttrycker er på precis
            detta sätt.
          </note>
          <note>
            Ska dessa regler gälla för nya välfärdsföretag eller retroaktivt
            för dem som är verksamma i dag?
          </note>
          <note>
            Varför får den som bygger huset för kommunala pengar och den
            som städar skollokalen för kommunala pengar göra vinst enligt
            ert förslag medan det för den som utför en utbildningsinsats i
            skolan blir den begränsning jag redogjorde för? Vad är det för
            skillnad på det? Finns det två olika typer av skatteintäkter i
            era kommuner, eller vad handlar det om? Förklara, för jag begriper
            inte hur ni menar.
          </note>
          <note>
            Avslutningsvis: Vilka vill ni ska vara framtidens välfärdsföretag
            med dessa begränsningar?
          </note>
          <note type="speaker">
            Anf. 150 RASMUS LING (MP) replik:
          </note>
          <note>
            Fru talman! Vi har gått från en diskussion om ett vinstförbud
            till ett utredningsdirektiv där vi säger att en vinst huvudsakligen
            ska återinvesteras. Det är trots allt skilda saker.
          </note>
          <note>
            När den utsedda utredaren fick en fråga om vad detta innebär
            var åtminstone hans mening att det är självklart att den som har
            investerat kapital ska kunna få en rimlig avkastning på det. Men
            det är inte sagt något om var exakt en sådan nivå ska landa.
          </note>
          <note>
            Andra frågor som du tar upp, Anders Ahlgren, är just sådant som
            utredningen ska titta på, till exempel vilket regelverk som ska
            gälla för nyetableringar respektive befintliga verksamheter.
          </note>
          <note>
            Fru talman! Det är viktigt att följa utredningen och se till
            att vi landar rätt mellan olika avvägningar. Vi ska dock inte
            föregå utredningen.
          </note>
          <note type="speaker">
            Anf. 151 FINN BENGTSSON (M):
          </note>
          <note>
            Fru talman! Jag ska ta upp tråden från Rasmus Lings anförande
            och fästa kammarens uppmärksamhet på en motion som finns med i
            betänkandet, nämligen 2404. Där oroar jag mig för välfärdens framtida
            finansiering på samma sätt som Rasmus Ling gjorde.
          </note>
          <note>
            Det är förvånande att man ägnar ett helt avsnitt i betänkandet
            åt att argumentera för att avslå denna motion. Å ena sidan säger
            man att man inser att de offentliga finanserna sannolikt kommer
            att utsättas för stor press framöver, inte minst på grund av en
            demografi med många äldre människor. Det är visserligen glädjande,
            men det kommer också att sätta de offentliga finanserna under
            press.
          </note>
          <note>
            Å andra sidan säger man att bedömare anser att den svenska finanspolitiken
            är långsiktigt hållbar, och därmed skulle de offentliga finanserna
            av sig självt klara ut detta.
          </note>
          <note>
            Fru talman! Låt mig betvivla att det är så enkelt. Det är naivt
            och lite grann att sticka huvudet i sanden att inte vilja se framtiden
            på ett lite mer allvarligt och seriöst sätt.
          </note>
          <note>
            För några år sedan gjorde några namnkunniga nationalekonomer
            en intressant simuleringsövning där man tittade på den demografiska
            utveck ­ lingen och sjukvårdens kostnader för att kunna möta behoven
            fram till 2040. Det visade sig att med den rimliga prognos man
            kan göra för befolk ­ ningsutvecklingen kommer kostnaden för att
            bedriva en sjukvård med den kvalitet vi har i dag, alltså utan
            kvalitetshöjning, att tredubbla utgifterna för det offentliga.
          </note>
          <note>
            Då måste vi givetvis fundera lite grann på varför man slår sig
            till ro med att detta kommer att lösas sig inom ramen för den
            finanspolitik vi bedriver i dag. På vänstersidan är det tyvärr
            ganska enkelt att ropa på skattehöjningar, gärna på över 100 procent,
            som vi hade under pomperipossadebatten för ett antal decennier
            sedan.
          </note>
          <note>
            Men om vi ser lite mer seriöst på det och att vi faktiskt måste
            bedriva en politik som är expansiv och tillväxtfrämjande där vi
            inte kan brandskatta folk upp över ett tak som fortfarande ligger
            som ett av de högsta i världen, hur ska detta då kunna bli långsiktigt
            hållbart?
          </note>
          <note>
            Man kan fundera på varför man inte kan resonera och, som nationalekonomen
            sa, titta på hur man kan blanda in enskildas ansvar, till exempel
            genom att de får behålla mer i plånboken för att bekosta en del
            av sin välfärd.
          </note>
          <note>
            Mot detta står det rödgröna och det framför allt riktigt vänsterpartistiska
            inslaget. Jag tar bara ett exempel, eftersom tiden är kort. Ulla
            Andersson har banerfört en populistisk idé om att man ska ge gratis
            läkemedel till barn. Det låter ju väldigt vackert när man säger
            så, Ulla Andersson. Men de läkemedel som är gratis är bara gratis
            för de barn som har läkemedel som bekostas av läkemedelsförmånen,
            det vill säga där staten skjuter till.
          </note>
          <note>
            Det finns till exempel ett antal barn som har reumatisk värk
            och som kanske har insjuknat i tidig ålder. Där har vi i dag läkemedel
            som är fantastiskt välgörande men som inte är godkända för läkemedelsförmånen.
            Dem ska alltså barnens föräldrar själva bekosta.
          </note>
          <note>
            Förstår inte Ulla Andersson att gratis läkemedel till barn, som
            låter väldigt bra, egentligen sliter isär samhället i stället
            för att, som ni tror, föra det samman. En del barn – kanske inte
            de som behöver det allra mest – kommer att få gratis läkemedel,
            medan andra barn måste betala allt själva via sina föräldrar,
            utan hänsyn till deras ekonomiska situation.
          </note>
          <note>
            Så är det, fru talman, när man sticker huvudet i sanden och avslår
            en motion som just bekymrar sig över framtidens välfärdsfinansiering.
            Vänsterpartiet använder sitt populistiska inspel att ge gratis
            läkemedel till barn utan att tänka över finansieringen. Dessutom
            dras samhället isär genom att vissa barn kommer att få förmånen
            medan andra kommer att få betala allt själva.
          </note>
          <note>
            Detta är inte en trovärdig politik, utan här avslöjas att Vänsterpartiet
            och de rödgröna inte har en sund inställning inför framtiden.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 19 mars.)
          </note>
          <note>
            § 15 Mervärdesskatt
          </note>
          <note>
            Skatteutskottets betänkande 2014/15:SkU19
          </note>
          <note>
            Mervärdesskatt
          </note>
          <note>
            föredrogs.
          </note>
          <note type="speaker">
            Anf. 152 DAVID LÅNG (SD):
          </note>
          <note>
            Fru talman! Gällande mervärdesskatt dyker det, precis som på
            många andra områden, emellanåt upp hot från EU.
          </note>
          <note>
            Ena stunden hotar EU-kommissionen med att stämma den svenska
            staten för att moms på porto kan vara ett brott mot EU-reglerna.
            I nästa stund kommer ett stämningshot från EU på grund av våra
            regler om moms för ideella föreningar.
          </note>
          <note>
            Dessa båda exempel är förhållandevis färska. Hoten verkställs
            dock inte alltid, men problemet är i högsta grad principiellt.
          </note>
          <note>
            Sverige bör vara suveränt i skattefrågor, och all skattelagstiftning
            ska naturligtvis stiftas i Sverige, utan överstatlig inverkan.
            Dessvärre har vi som EU -land gått i motsatt riktning: Ö verstatligheten
            och konsekvenserna av den ökar successivt.
          </note>
          <note>
            Men det finns ingen anledning att måla allt i nattsvart. Sveriges
            riksdag har i flera fall enhälligt verkat för att bromsa utvecklingen
            mot överstatlighet på skatteområdet.
          </note>
          <note>
            I maj 2011 överlämnade en enhällig riksdag ett motiverat yttrande
            till Europaparlamentet, Europeiska rådet och EU-kommissionen där
            vi menade att EU-förslaget om en gemensam bolagsskattebas inte
            är förenligt med subsidiaritetsprincipen.
          </note>
          <note>
            I det nu mest aktuella fallet tycks vi vara eniga i utskottet
            i synen på moms för ideella föreningar. Jag var med utskottet
            i Bryssel under förra mandatperioden, och vi samtalade då med
            dåvarande EU-kommissionären Šemeta om momsplikt för idrottsföreningar.
          </note>
          <note>
            Även den förre finansministern Anders Borg har i EU-sammanhang
            hänvisat till det svenska folkets urgamla rätt att sig själv beskatta.
            Det finns alltså ljuspunkter i tillvaron, och det finns fler exempel.
          </note>
          <note>
            Sverigedemokraternas reservation i betänkandet är i det stora
            sammanhanget ganska försiktig. Förslaget handlar om att utreda
            förutsättningarna att harmonisera momssatserna för olika turistattraktioner.
          </note>
          <note>
            Den differentierade momssatsen inom olika turistnäringar har
            på många håll uppfattats som problematisk därför att den leder
            till onaturliga konkurrensfördelar respektive ‑ nackdelar och
            missgynnar småskalig natur- och ekoturism, som främst återfinns
            på landsbygden.
          </note>
          <note>
            Vi ger i vår motion ett antal exempel och konstaterar att landsbygden
            är förfördelad i sammanhanget och att småskalighet missgynnas.
            Ekoturismföreningen har genomfört en undersökning där man kom
            fram till att ”dagens system är krångligt, byråkratiskt och missgynnar
            de mest arbetsintensiva delarna”. Vi menar därför att det behövs
            en översyn av systemet.
          </note>
          <note>
            En översyn av systemet i EU:s regi lär pågå, men som jag inledde
            anförandet: Sverige ska inte vara beroende av EU i dessa frågor,
            utan det behövs en nationell översyn.
          </note>
          <note>
            Jag yrkar bifall till reservation 1.
          </note>
          <note type="speaker">
            Anf. 153 EMMA WALLRUP (V):
          </note>
          <note>
            Fru talman! Frågan om höjd moms på ideell verksamhet har debatterats
            mycket i medierna, och det finns många anledningar att ifrågasätta
            höjningen av momsen.
          </note>
          <note>
            Vi står bland annat inför en rad kriser i våra ekosystem. Det
            handlar om klimatet, och där ser vi nu att klimatet är känsligare
            än vad forskare för några år sedan trodde.
          </note>
          <note>
            Vi ser tecken på att naturens naturliga kolsänkor alltmer håller
            på att förlora förmågan att ta upp kol. Det handlar om haven,
            skogsmarkerna och tundran. Detta kan leda till att vi får eskalerande
            klimatförändringar som vi inte kan rå på. Vi måste därför snabbt
            vända trenden med de ökande växthusgasutsläppen.
          </note>
          <note>
            Det infinner sig i alla fall ett hopp när statistik nu visar
            att utsläppen globalt sett planade ut år 2014, trots en ökad tillväxt
            i ekonomin. Men för att vi ska kunna se en ordentlig frikoppling
            och få minskade utsläpp i den takt att vi klarar klimatet måste
            vi agera effektivt och vara resurssnåla.
          </note>
          <note>
            Vi tar i dag ut alltför mycket från ekosystemen, som är överbelastade
            på många sätt. Det handlar om de stora mängder kemikalier som
            vi använder och råvaror till de material som vi använder i och
            med vår höga konsumtionstakt. Konsumtionen riskerar att orsaka
            så stor miljöpåverkan att vi får svårt att upprätthålla biosfären,
            och det hotar vår egen civilisations överlevnad.
          </note>
          <note>
            Det är därför mycket viktigt att vi bygger upp grunden till ett
            nytt sätt att se på hur vi använder våra resurser – att vi bygger
            upp ett kretsloppssamhälle. En grund för att åstadkomma detta
            är att gynna verksamhet som redan har ett kretsloppstänkande.
            Där kommer den ideella second hand-verksamheten in. Den är både
            miljövänlig och socialt viktig.
          </note>
          <note>
            Den ideella second hand-verksamheten ger i dag 200 miljoner kronor
            till verksamheter som stöder socialt utsatta, erbjuder 7 000 människor
            arbetsträning och samlar in 22 000 ton textilier som annars skulle
            hamna i soporna.
          </note>
          <note>
            Det är mycket olyckligt att momsen på den ideella verksamheten
            nu har höjts. Det drabbar många viktiga verksamheter, såsom den
            ideella second hand-verksamheten.
          </note>
          <note>
            Det är viktigt att inte slå undan fötterna för en så pass viktig
            verksamhet, och det är positivt att vi nu ser att regeringen äntligen
            tänker agera i frågan om höjd moms för ideell verksamhet och att
            Finansdepartementet ska se över momsreglerna.
          </note>
          <note>
            Vi i Vänsterpartiet är väldigt glada för detta. Vi var beredda
            att annars ta ett utskottsinitiativ i frågan. Vi anser att detta
            är en av de viktigaste frågorna på agendan just nu, för den drabbar
            många människor.
          </note>
          <note>
            Tyvärr har beslutet att göra ett omtag kommit för sent. Röda
            Korset i Umeå och i Uppsala överväger om de över huvud taget kan
            fortsätta sin verksamhet. Risken är att de är tvungna att lägga
            ned inom den närmaste tiden. Vi är därför mycket angelägna om
            att detta skyndsamt rättas till och att vi återgår till en modell
            där vi har en momssats som de kan betala.
          </note>
          <note>
            Anledningen till att momsen på ideell verksamhet höjdes var att
            EU ifrågasatte vårt regelverk och menade att det inte var konkurrensneutralt.
          </note>
          <note>
            Här kan man återigen se hur EU vill gå in och konkurrensutsätta
            viktiga samhällsfunktioner. Vi ser allt fler problem med konkurrensreglerna.
            De slår hårt mot sociala värden och andra viktiga värden. Vi ser
            det inom arbetsmarknaden, där det inom många branscher nu råder
            mycket tuffa villkor med otrygga anställningsförhållanden och
            mycket dåliga arbetsmiljöer och lönevillkor.
          </note>
          <note>
            Man har låtit den fria marknaden gå i första hand så att det
            har drabbat offentlig välfärd, social jämlikhet och viktiga miljövärden.
            Det marknadsexperiment som vi har sett de senaste årtiondena har
            gått så långt att ingen nu kan blunda för avarterna. Det är verkligen
            dags att ifrågasätta när EU vill lägga hinder för viktig samhällsnyttig
            och miljönyttig verksamhet, som i det här fallet ideell second
            hand-försäljning.
          </note>
          <note>
            Vänsterpartiet har lagt ett särskilt yttrande, där vi påtalar
            vikten av att agera fortast möjligt. Vi vill också trycka extra
            på att lösningen ska innefatta återbetalning retroaktivt till
            verksamheterna. Det lyfts också fram i betänkandet. Vi vill verkligen
            se att detta blir av. Vi vill att ett förslag kommer fram så fort
            som möjligt och allra senast före sommaren. Vänsterpartiet kommer
            att bevaka frågan och trycka på för att se att åtgärder vidtas,
            så att vi räddar den ideella second hand-verksamheten i Sverige.
          </note>
          <note>
            Jag vill också yrka bifall till vår reservation 2 om moms på
            e ‑ böcker.
          </note>
          <note type="speaker">
            Anf. 154 PER ÅSLING (C):
          </note>
          <note>
            Fru talman! Momsbeskattningen står nu på agendan. Det är en stor
            fråga, där vi ska förhålla oss till EU-ländernas gemensamma momsdirektiv
            och till den svenska lagstiftningen. Momsfrågan präglas av en
            rad olika lagstiftningar och tillämpningar som ibland kan upplevas
            som motsägelsefulla. Riksdagen har vid flera tillfällen efter
            den stora skattereformen från början av 1990-talet fattat beslut
            om förändringar av momslagstiftningen.
          </note>
          <note>
            Våren 2002 tillsatte dåvarande regeringen en utredning om översyn
            av tillämpningen av momsskattesatserna. Utredningen kom 2006 fram
            till ett förslag som innebar att nuvarande tre olika momssatser
            borde ersättas med en enhetlig.
          </note>
          <note>
            Fru talman! År 2011 uttalade EU-kommissionen att det fanns ett
            behov av ett enklare, robustare och effektivare mervärdesskattesystem
            som kan anpassas till den inre marknaden. I kommissionens meddelande
            gjordes bedömningen att en minskning med 50 procent av skillnaderna
            mellan medlemsstaternas mervärdesskattesatser skulle kunna leda
            till en ökning med 9,8 procent av EU:s interna handel och en ökning
            av bnp med hela 1,1 procent. Ett närmande skulle alltså öka handelsutbytet.
          </note>
          <note>
            Momsfrågan är en ytterst angelägen fråga och är central på många
            olika plan. Bedömningarna av vad en harmonisering kan innebära
            i siffror och procent för ekonomisk tillväxt är givetvis osäkra.
            Sammantaget är det dock helt klart att ett förenklat system kan
            bidra till en starkare ekonomisk tillväxt.
          </note>
          <note>
            Riksdagens skatteutskott har tidigare anfört att det finns goda
            skäl att sträva efter system med få undantag, samtidigt som det
            måste finnas stor flexibilitet för medlemsstaterna. Det är viktigt
            att hänsyn tas till politiska önskemål i respektive medlemsstat
            om att kunna tillämpa låga och reducerade skattesatser av bland
            annat sociala skäl.
          </note>
          <note>
            I dag, när vardagsköp pågår för fullt i mobiler och vid datorskärmar,
            framstår det som mer än tydligt att det formella mervärdesskattesystemet
            har hamnat i otakt med den tekniska och ekonomiska utvecklingen.
            Ökad användning av ny teknik och globala tjänster driver fram
            behov av att förenkla för både konsumenter och näringsidkare.
            Vi måste följa med i det digitala samhället. Lagstiftningen och
            tillämpningen måste följa med i verkligheten.
          </note>
          <note>
            Fru talman! Framtidens momsregler måste hantera gränsöverskridande
            transaktioner via mobil och internet. Det måste ske på ett enkelt
            och effektivt sätt. Med ett enklare system främjar vi tillväxt
            och främjar framtidens jobb.
          </note>
          <note>
            Samtidigt som den insikten sjunker in kan vi begrunda det beslut
            som EU-domstolen tog så sent som den 5 mars i år om att e ‑ böcker
            inte ska omfattas av låg moms. Det framstår som inkonsekvent.
          </note>
          <note>
            Fru talman! Beskattningen av Sveriges ideella föreningar, framför
            allt de som driver second hand-försäljning, har på senare tid
            uppmärksammats i medier och upprop. Det har sin grund i Skatteverkets
            ställningstagande. Efter en dom i Högsta förvaltningsdomstolen
            kräver Skatteverket sedan årsskiftet att dessa ideella organisationer
            ska gå från att betala 0 procent i moms till att betala 25 procent
            i moms. Det betyder att det överskott som dras in genom second
            hand-försäljning i stället ska gå till att betala skatt. Det innebär
            i praktiken att organisationer som Röda Korset, Läkarmission ­
            en och Myrorna kommer att få stänga ned eller radikalt dra ned
            på verk ­ samhet som hjälper vårt samhälles mest utsatta.
          </note>
          <note>
            Ideella organisationer över hela landet gör ett ovärderligt socialt
            arbete, bland annat med att hjälpa hemlösa, ekonomiskt utsatta,
            offer för människohandel, utsatta barn och nyanlända flyktingar.
            För att finansiera stöd och projekt som hjälper dessa människor
            säljer många av de ideella organisationerna skänkta varor i sina
            second hand-butiker. Tyvärr hotas nu den verksamheten.
          </note>
          <note>
            Det är inte bara de svagaste i samhället som drabbas av de nya
            momsreglerna. Det är många som gärna gör en insats, antingen genom
            att engagera sig som volontär några timmar i veckan eller genom
            något så enkelt som att skänka gamla kläder, som kan komma någon
            annan till del. Även för människor i behov av arbetsträning kommer
            detta att få effekter. Över 7 000 personer arbetstränar i den
            ideella second hand-sektorn varje år.
          </note>
          <note>
            Fru talman! Det finns bara förlorare med de nya momsreglerna.
            Stats ­ kassan kanske drar in några hundra miljoner kronor från
            dessa organisa ­ tioner. Men när resultatet är att verksamheter
            inriktade på att hjälpa sam ­ hällets allra svagaste måste stänga
            ned blir detta snarare en kostnad för statskassan. De uppgifter
            som utförs av Sveriges Stadsmissioner, Röda Korset och andra organisationer
            försvinner ju inte. Med stor säkerhet måste det offentliga, stat
            och kommuner, träda in i stället och göra samma uppgifter, troligtvis
            inte lika bra och till en högre kostnad.
          </note>
          <note>
            Efter starka protester både från allmänheten och från oss i oppositionen
            har finansminister Magdalena Andersson, efter att först ha vägrat
            ändra på regelverket, nu svängt, vilket är positivt. Hos skatteutskottet
            den 19 februari lovade hon att komma med en lösning.
          </note>
          <note>
            Det är angeläget att finansministern snarast återkommer med konkreta
            åtgärder som gäller hela den ideella second hand-branschen och
            ett tydligt besked om vad som händer med de organisationer som
            redan har påbörjat en avveckling. Dessutom har vi i utskottet
            uttalat att vi vill att regeringen ska återkomma med ett beslut
            som gäller retroaktivt från den 1 januari i år, så att ingen organisation
            behöver bidra till att fylla några lador bara för att Finansdepartementet
            är senfärdigt med att komma med en lösning.
          </note>
          <note>
            Ju längre regeringen drar ut på detta, desto fler blir varslen
            och nedläggningarna hos de ideella second hand-organisationerna.
          </note>
          <note>
            De kan inte vänta så mycket längre. De som till syvende och sist
            drabbas av detta är trots allt de hemlösa, EU-migranter, utsatta
            kvinnor och barn, narkomaner och andra som blir hjälpta av det
            goda arbete som organisationerna genomför.
          </note>
          <note>
            Jag är övertygad om att de ideella second hand-organisationerna
            har en stor och betydelsefull uppgift för att bygga ett starkare
            Sverige.
          </note>
          <note>
            I vintras när medierapporteringen var som störst om flyktingförläggningen
            i Grytan, som ligger strax utanför Östersund i mitt eget hemlän
            Jämtland, gjorde exempelvis Röda Korset stor skillnad för att
            bygga broar och skapa förståelse. De kunde bidra där myndigheterna
            inte alls räckte till.
          </note>
          <note>
            Fru talman! Avslutningsvis vill jag säga att vi från Alliansens
            sida tycker att regeringen tar en onödigt stor risk för väldigt
            lite pengar om man inte skyndsamt kommer med konkreta förslag
            och ser till att den ideella sektorn hålls ekonomiskt skadefri.
            Det är inte motiverat att lägga upp hinder för civilsamhällets
            engagemang och därmed för de mest utsatta i vårt samhälle.
          </note>
          <note>
            Socialdemokraternas och Miljöpartiets agerande rimmar mycket
            illa med deras retoriska budskap om solidaritet. Nu är det dags
            för regeringen, med Magdalena Andersson i spetsen, att leva upp
            till de löften som har getts.
          </note>
          <note>
            Fru talman! Jag yrkar bifall till förslaget i skatteutskottets
            betänkan ­ de 19.
          </note>
          <note>
            (Applåder)
          </note>
          <note type="speaker">
            Anf. 155 ADNAN DIBRANI (S):
          </note>
          <note>
            Fru talman! Jag vill börja med att yrka bifall till förslaget
            i skatteut ­ skottets betänkande 19 , där ett stort antal motioner
            från den allmänna mo ­ tionstiden hösten 2014 behandlas.
          </note>
          <note>
            Mervärdesskatten, eller momsen som vi ofta säger, står för omkring
            350 miljarder av våra skatteintäkter. Det är cirka en femtedel
            av den gemensamma sektorns totala skatteinkomster. Momsintäkterna
            är dubbelt så stora som inkomsterna av kapital, och även relativt
            inkomstskatterna har momsens betydelse de senaste åtta åren ökat.
            Detta beror på de borgerliga partiernas skattesänkningar.
          </note>
          <note>
            Ur fördelningssynvinkel är det inte bra att momsens betydelse
            ökar relativt kapital- och inkomstskatterna. När skattesystemet
            baseras på moms ökar den relativa skattebördan för inkomsttagare
            med lägre inkomster, samtidigt som de som har högre inkomster
            och kapital relativt sett minskar sitt ansvar för skatteinbetalningarna.
          </note>
          <note>
            Vi behöver dock givetvis momsen, och den tillkom för att ytterligare
            utveckla den gemensamma välfärdsstaten. Detta är vi överens om
            brett i riksdagen. Höger ‑ , vänster- och mittenväljare ser detta
            som en självklarhet. Skatterna och välfärdsstaten har blivit en
            sådan självklarhet att många företag och numera hela branscher
            vill jobba inom den skattefinansierade sektorn. Exempelvis skattefinansierad
            skolpeng, barnomsorgspeng och så vidare är så pass attraktiva
            att fler och fler företag trängs för att komma in på dessa marknader.
          </note>
          <note>
            Som bekant styrs momsen av EU:s sjätte mervärdesskattedirektiv,
            vilket många har varit inne på. Mervärdesskattedirektivet utformades
            före Sveriges medlemskap, och i detta finns ett problem eftersom
            våra folkrörelser och vårt ideella föreningsliv inte riktigt har
            sin motsvarighet utanför Norden. Vi ser momsbefrielse för den
            ideella sektorn som en självklarhet för oss här hemma i Sverige.
            Det är vi brett överens om . EU och många andra europeiska länder
            ser inte detta som en självklarhet, där föreningslivet bedrivs
            mer i bolags- och stiftelseformer. I fråga om idrottsrörelsen
            är detta som tydligast.
          </note>
          <note>
            Socialdemokraterna är av den uppfattningen att skattesystemet
            bör vara neutralt och likformigt. Olikartade momssatser går egentligen
            emot detta. Vi har i Sverige hamnat i ett system där vi har tre
            mom ssatser, eller enklare uttryckt: V i har en normal momssats
            på 25 procent och två lägre momssatser på 6 respektive 12 procent.
          </note>
          <note>
            Det är rätt uppenbart att detta har lett till olika gränsdragnings-
            och avgränsningsdiskussioner. Likaså blir det en ständig jakt
            på att försöka få någon av de lägre momssatserna för just sin
            verksamhet. En lägre moms blir egentligen ett statsstöd och snedvrider
            konkurrensen. Det är självklart och mycket glädjande att skatteutskottet,
            även dess borgerliga ledamöter, avstyrkt alla de enskilda motioner
            där det krävs sänkt moms på olika saker.
          </note>
          <note>
            En utveckling mot en enhetlig moms, som i Danmark, vore nog på
            många sätt bra. Dit är det dock långt kvar, och jag tror inte
            att det kommer att kunna åstadkommas annat än utifrån en större
            skatteutredning som också måste ta hänsyn till och kopplas till
            de skatteintäkter som vi kommer att behöva på längre sikt utifrån
            de demografiska utmaningar som komma skall.
          </note>
          <note>
            Många har berört momssatsen på e-böcker och så vidare. Det är
            självklart inte bra att vi har olika momssatser på en vanlig fysisk
            pappersbok och en e-bok.
          </note>
          <note>
            Jag har strukit en massa elakheter som jag annars hade tänkt
            säga om borgarna. Men vi ska vara snälla mot varandra i dag eftersom
            vi i det stora hela är mycket överens. Men vi i Halland brukar
            vara ganska kloka. Det var även den tidigare moderate ordföranden
            i skatteutskottet, Henrik von Sydow. Han var inne på just det
            som Per Åsling nu var inne på, så det finns kanske en och annan
            klok person utanför Halland också.
          </note>
          <note>
            Henrik von Sydow lyfte på ett bra sätt att mervärdesskattesystemet
            måste var i takt med den tekniska utvecklingen, och då inte minst
            den digitala utvecklingen. Vi är på väg in i en gränsöverskridande
            internetekono ­ mi, och det bör vi bejaka. Det bör Sveriges finansminister,
            oavsett blocktillhörighet och partifärg, ha med sig in i diskussionerna
            om ett nytt momsdirektiv. Här finns en match att ta med EU-kommissionen
            och som borde kunna vinnas med tanke på att Frankrike och Holland
            troligtvis är på vår sida. Där har man tagit bort momsen på e-böcker,
            men fick smäll på fingrarna för inte länge sedan. Nu får vi se
            hur det slutar för dem. Men de kan mycket väl bli bötesbelagda.
          </note>
          <note>
            Det är bra att kommissionen har lagt ned sin anmälan av Sverige
            när det gäller föreningsmomsen. Det är vi mycket glada över, även
            om de ibland gör lite som de vill. Men i dagsläget ser det ut
            som om vi klarar oss.
          </note>
          <note>
            Vi har en tradition av momsbefrielse när det gäller den ideella
            sektorn i Norden och som faktiskt inte stör någon annan eller
            snedvrider konkurrensen. Den momsbeläggning av den ideella sektorns
            second hand-verksamhet som Skatteverket utlöst är givetvis mycket
            olycklig.
          </note>
          <note>
            Eftersom Per Åsling har varit mycket elak mot vår kära finansminister
            ska jag referera vad hon har sagt, nämligen:
          </note>
          <note>
            Låt mig vara tydlig med att den ideella sektorns värdefulla verksamhet
            måste främjas och att fortsatt momsbefrielse för ideella föreningar
            i princip ska gälla. Min utgångspunkt är att säkerställa att det
            finns goda förutsättningar för en stark ideell sektor. Inom Finansdepartementet
            pågår nu ett arbete med att analysera olika alternativ för att
            lösa den momssituation som har uppkommit med anledning av Skatteverkets
            ställningstagande.
          </note>
          <note>
            I utskottet är vi inne på ungefär samma sak och skriver: ”Det
            är viktigt att den ideella sektorns ekonomiska förutsättningar
            inte påverkas negativt, att någon form av retroaktivitet i fråga
            om kommande lösningar på de problem som uppstått kan genomföras
            samt att en lösning som ligger inom ramen för EU:s regelverk kan
            presenteras innan sommaren.”
          </note>
          <note>
            Vi är alltså överens.
          </note>
          <note>
            Det är givetvis mycket enkelt att reservera sig, hoppas på det
            bästa och kunna gå ut och säga: Vi ville någonting mer. Men än
            en gång vill jag säga att vi i det stora hela är mycket överens
            i fråga om detta.
          </note>
          <note>
            Jag vill även rätta Per Åsling. Finansminister Magdalena Andersson
            ändrade inte något regelverk, utan detta regelverk fanns sedan
            tidigare. Både den borgerliga regeringen och den regering som
            vi har i dag har kämpat oerhört hårt för att vi ska kunna klara
            oss ifrån EU när det gäller denna batalj som vi troligtvis kan
            hantera före sommaren.
          </note>
          <note type="speaker">
            Anf. 156 MARIA PLASS (M):
          </note>
          <note>
            Fru talman! I dag är huvudregeln att moms tas ut med 25 procent,
            men med undantag för två reducerade skattesatser: 12 procent för
            till exempel livsmedel, restaurang och catering och 6 procent
            för bland annat böcker, konsertentréer och persontransporter.
          </note>
          <note>
            I flertalet av de motioner som behandlas i betänkandet vill man
            reducera eller ha likvärdighet av momsen. Många av dessa motioner
            handlar om turist- och besöksnäringen. Och visst kan det verka
            underligt att en gästhamn har 25 procents moms medan campingen
            har 12 procent, eller att dansbandsunderhållning har en momssats
            medan en konsert har en helt annan.
          </note>
          <note>
            Ett antal motioner handlar om likvärdighet mellan digitala och
            tryckta medier. Man kan tycka att det skulle vara mycket enklare,
            mindre administration och kännas mer i takt med tiden om vi hade
            samma momssats på dessa. Men EU-domstolen har så sent som den
            5 mars i år fastslagit att e-böcker inte täcks av möjligheten
            till lågmoms. Det innebär att EU-domstolen har satt stopp för
            Luxemburg och Frankrike , som har haft samma låga moms på e-böcker
            som på traditionella böcker. EU-domstolen konstaterar att de båda
            ländernas ordning strider mot EU-reglerna.
          </note>
          <note>
            Det råder en stor förvirring bland våra EU-vänner när det gäller
            momsen. Länder som till exempel Italien har satt samma moms, 4
            procent, på både digitala och tryckta böcker, men man måste ha
            ett stort antal komplicerade undantag som medför en moms på 22
            procent. Spanien har höjt momsen på e-böcker till 21 procent.
          </note>
          <note>
            Fru talman! Precis som det står i betänkandet behövs det en ny
            lösning.
          </note>
          <note>
            Den fråga som har uppmärksammats mest i detta betänkande är den
            om ideella föreningar och om second hand-butiker ska vara momsbefriade
            eller momsregistrerade.
          </note>
          <note>
            Grunden är Skatteverkets ställningstagande att föreningar med
            omfattande second hand-försäljning ska momsregistrera sig, enligt
            en dom i Högsta förvaltningsrätten och EU-kommissionens överträdandeärende
            om moms och ideella föreningar som nu har lagts ned.
          </note>
          <note>
            Kommissionen ansåg att den svenska momslagen hade för generösa
            undantag för den ideella sektorn och inledde 2008 ett fördragsbrottsärende
            mot Sverige.
          </note>
          <note>
            Alliansregeringen skickade ett brev till kommissionen med uppmaning
            att inom ramen för den nya strategin för det gemensamma momssystemet
            inom EU även se över reglerna om undantag för sådan verksamhet
            som bedrivs av folkrörelserna. Anders Borg anordnade en hearing
            med den ideella sektorn. Han skickade även brev till de ideella
            organisationerna för att ge dem möjlighet att göra sig hörda i
            dessa frågor. Efter det träffade han även den skatteansvarige
            EU-kommissionären.
          </note>
          <note>
            Alliansregeringen vände sig till EU och ansökte om tillstånd
            att införa en ersättningsgräns enbart för den ideella sektorn.
            Jag tror att jag kan säga att alliansregeringen stred hårt för
            den ideella sektorn på EU-nivå. Resultatet ser vi nu när EU-kommissionen
            har lagt ned överträdelseärendet.
          </note>
          <note>
            Många ideella föreningar oroas nu över vad som ska hända och
            om man blir momspliktig för second hand-försäljningen , som ju
            utgör e n grund för välgörenhetsarbetet och för miljöarbetet och
            som engagerar många frivilliga. Den är också synnerligen viktig
            för dem som s tått långt från arbetsmarknaden men som nu har fått
            en ny möjlighet via sysselsättningsfasen. Här får man inte bara
            sysselsättning utan också nya kunskaper i till exempel kassahantering.
            Man får även en arbetsgemenskap.
          </note>
          <note>
            Alliansregeringen jobbade hårt för den ideella sektorn, och nu
            pågår det ett arbete i Finansdepartementet för att få till någon
            form av lösning.
          </note>
          <note>
            Men det går alldeles för långsamt, och jag blir orolig när jag
            hör Magdalena Andersson säga i debatten att hon visserligen följer
            utveckl ingen och vill hitta en lösning men att man på Finansdepartementet
            bara har kommit till analysstadiet. Finansministern hoppas att
            lösningen kan bli klar under våren. Vi ser ännu inga tecken på
            konkreta åtgärder eller besked om hur hon tänker värna den ideella
            sektorn. Men vi ser fram emot dessa lösningar från Finansdepartementet.
          </note>
          <note>
            (Applåder)
          </note>
          <note type="speaker">
            Anf. 157 RASMUS LING (MP):
          </note>
          <note>
            Fru talman! Vi debatterar nu frågor från skatteutskottet om mervärdesskatt,
            så kallad moms. I betänkandet står det på ett ställe: ”Diskussioner
            om denna sorts frågor är av en ständigt pågående karaktär.” Det
            är nog svårt att reservera sig mot just den meningen, även om
            vi naturligtvis har olika ingångar i själva sakfrågorna.
          </note>
          <note>
            En fråga som har varit stor på momsområdet nu under vintern och
            början på våren har gällt moms för ideella organisationer som
            bedriver försäljning av second hand. Flera debattörer tog också
            upp detta i sina anföranden. Detta har diskuterats och varit en
            stor fråga, trots att den inte har varit föremål för något politiskt
            beslut.
          </note>
          <note>
            Bakgrunden var att Högsta förvaltningsdomstolen redan för ett
            par år sedan meddelade ett beslut som sa att EU-rätten inte är
            förenlig med de undantag som Sverige har haft. Skatteverket gjorde
            sedan sin tolkning av domstolsbeslutet och meddelade i september
            förra året, någon vecka innan vi hade allmänna val, på vilket
            sätt man tolkade Högsta förvaltningsrättens dom. Det innebar bland
            annat att momsfrihet inte medges om butiken har öppet mer än 24
            timmar i veckan och om personalen är ideellt arbetande mindre
            än 60 procent.
          </note>
          <note>
            Fru talman! Detta började gälla i början av det här året. Det
            har pågått ett intensivt arbete, såväl i utskottet som i Regeringskansliet,
            för att lösa den här frågan. Givetvis har också många andra krafter
            från organisationer, föreningar och engagerade medborgare både
            varit pådrivande och deltagit i arbetet för att hitta en lösning.
          </note>
          <note>
            EU-kommissionen har nu sagt att Sverige kan få ett undantag i
            den här delen, så frågan ser lyckligtvis ut att få en bra lösning
            med fortsatt momsbefrielse. Detta är ju någonting som så gott
            som alla – jag har inte hört någon som har varit emot – har ansett
            vara en väldigt viktig fråga att lösa. Här ser man vad den ideella
            sektorn bidrar med socialt, miljömässigt och på många andra sätt.
            Det är väldigt viktigt att värna villkoren för denna sektor.
          </note>
          <note>
            Moms på kulturområdet är en annan fråga som är viktig. Som framgår
            av betänkandet har Sverige haft linjen gentemot EU-kommissionen
            och andra medlemsländer att det är angeläget att e-böcker och
            tryckta böcker behandlas lika. Det var ett positivt beslut i början
            av 2000-talet när momsen på vanliga tryckta böcker sänktes i Sverige.
            När tekniken nu går framåt hade det varit skönt om också EU hade
            gjort det i vissa delar.
          </note>
          <note>
            Några motionärer anför också att det bör vara samma moms på olika
            former av musikarrangemang. Det är lätt att tycka att det finns
            en inkonsekvens när snarlika kulturformer ges olika skattemässiga
            förutsättningar. En sak att komma ihåg är emellertid att sänkningar
            av skatter leder till att vi får mindre pengar för att gemensamt
            finansiera saker och att vi under ett flertal år har haft underskott
            i statens budget.
          </note>
          <note>
            Fru talman! Med detta vill jag yrka bifall till utskottets förslag
            i betänkandet.
          </note>
          <note type="speaker">
            Anf. 158 ARON MODIG (KD):
          </note>
          <note>
            Fru talman! Jag vill yrka bifall till reservation 3 angående
            momsen för ideella föreningar.
          </note>
          <note>
            Det civila samhället utgör en väldigt viktig del av Sverige.
            Det är ett viktigt komplement till både den offentliga sektorn
            och det privata näringslivet. Genom att stärka civilsamhällets
            självständighet från staten, exempelvis vad gäller finansieringen,
            ökar friheten i Sverige. Det är därför mitt parti under många
            år drivit frågan om skatteavdrag för gåvor till ideella organisationer.
          </note>
          <note>
            Vid sidan av donationer är en viktig finansieringskälla för många
            aktörer inom det svenska civilsamhället second hand-försäljning.
            Enligt nätverket Ideell second hand bidrar denna försäljning årligen
            med 200 miljoner kronor, pengar som oavkortat går till människor
            som lever i socialt utsatta situationer och till exempelvis kvinnojourer,
            språkträning och olika typer av integrationsprojekt. Genom den
            meningsfulla sysselsättning som varje år tillhandahålls över 7
            000 personer i anslutning till second hand-butikerna har verksamheterna
            varit av stort värde också för människor som står långt från arbetsmarknaden.
          </note>
          <note>
            Efter ett avgörande i Högsta förvaltningsdomstolen kom Skatteverket
            i höstas emellertid till slutsatsen att ideell second hand i vissa
            fall konkurrerar med kommersiell handel och därför ska beläggas
            med 25-procentig moms. Skatteverkets ställningstagande innebär
            stora problem – nedläggningar och neddragningar – för många av
            de aktörer inom civilsamhället som bedriver second hand-försäljning
            just för att finansiera sin hjälpverksamhet. De nya reglerna kommer
            att påverka tusentals människor, men de slår hårdast mot samhällets
            redan mest utsatta.
          </note>
          <note>
            Fru talman! Den rödgröna regeringen driver på flera områden en
            politik som slår hårt mot civilsamhället. Att man vill slopa avdragsrätten
            för gåvor till välgörande ändamål är ett exempel. Men att situationen
            med second hand-momsen uppstått i första läget är det svårt att
            klandra regeringen för. Däremot har regeringen varit överraskande
            långsam att reagera. Så sent som i slutet av januari lät finansministern
            meddela att hon inte avsåg att vidta några omedelbara åtgärder
            i frågan.
          </note>
          <note>
            Det är uppenbart att regeringen under våren känt av trycket och
            lyssnat på den omfattande kritiken. Från att ha haft en väldigt
            avvaktande hållning verkar det som att regeringen nu arbetar för
            en lösning som ska komma snabbt och vara såväl kortsiktigt som
            långsiktigt hållbar. Än så länge har vi inte sett några konkreta
            resultat, men jag är glad att vi i skatteutskottet har en samsyn
            vad gäller momsfrågans betydelse och att vi gemensamt hjälps åt
            att ligga på och kontinuerligt begär uppdateringar från regeringen.
          </note>
          <note>
            Fru talman! Det civila samhället ska värnas och dess tillväxt
            underlättas. Därför är det absolut nödvändigt att vi får se ett
            skyndsamt handlande från regeringen så att den second hand-verksamhet
            vars överskott går till social hjälpverksamhet befrias från moms.
            Sverige har inte råd med ett försvagat civilsamhälle.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 19 mars.)
          </note>
          <note>
            § 16 Möjligheter till fjärrundervisning
          </note>
          <note>
            Utbildningsutskottets betänkande 2014/15:UbU3
          </note>
          <note>
            Möjligheter till fjärrundervisning (prop. 2014/15:44)
          </note>
          <note>
            föredrogs.
          </note>
          <note type="speaker">
            Anf. 159 MARIA STOCKHAUS (M):
          </note>
          <note>
            Fru talman! Varför ska vi åka på it-dagar, SETT-mässor och lära
            oss om digitala verktyg när lagen ändå begränsar våra möjligheter
            att fullt ut använda den digitala tekniken? Den frågan fick jag
            av en rektor i en Norrlandskommun. Frågan sammanfattar och problematiserar
            väl det vi ska diskutera i dag, möjligheten att utnyttja tekniken
            för fjärrundervisning.
          </note>
          <note>
            Lapplands gymnasium, som är ett kommunalt samarbete mellan kommunerna
            Pajala, Gällivare, Kiruna och Jokkmokk, har ett upptagningsområde
            som motsvarar 1,5 gånger Schweiz yta. Här var man tidigt ute med
            att använda den it-teknik som kom för 10–20 år sedan och började
            att på olika sätt erbjuda fjärrundervisning i olika ämnen och
            former. Tekniken, infrastrukturen och kunnandet är i dag ordentligt
            upparbetat, och totalt är nio gymnasieprogram och elva ämnen beroende
            av samarbete med någon form av distansteknik. Det handlar bland
            annat om teoridelarna i vård- och omsorgsprogrammet, programmering
            och matematik, för att nämna några.
          </note>
          <note>
            Det har lett till att dessa kommuner kan erbjuda sina elever
            långt fler kurser och program än om möjligheten till fjärrundervisning
            inte hade funnits. Men det har också betytt en möjlighet för kommunerna
            att bredda och klara rekryteringen exempelvis till äldreomsorgen,
            för den bistra verkligheten är att den som en gång flyttat från
            orten för att börja på gymnasiet sällan flyttar tillbaka.
          </note>
          <note>
            Lika stort och avlångt som Sverige är lika mycket varierar befolkningssammansättningen
            i våra kommuner. I Stockholm växer befolkningen med en busslast
            varje vecka och det är svårt att hitta bostäder, medan befolkningen
            i Jokkmokk, Pajala, Arjeplog och Gällivare minskar. Dessutom är
            avstånden mycket större , och det finns inte samma möjligheter
            att förflytta sig med hjälp av kollektivtrafik som det finns i
            storstadsområdena.
          </note>
          <note>
            Fru talman! Det faktum att vårt land ser olika ut och har olika
            förutsättningar ställer stora krav på såväl den nationella som
            den lokala politiken. När vi i Stockholmsområdet har stora utmaningar
            att hinna bygga skolor i tillräckligt snabb takt står stora delar
            av Sverige inför det svåra beslutet att behöva stänga skolor.
          </note>
          <note>
            Därför har vi i kammaren en del val som vi måste göra. Antingen
            gör vi ingenting och hjälper därmed till att försvåra för kommuner
            att genomföra ett av deras mest grundläggande uppdrag, att tillhandahålla
            undervisning, eller så ser vi till att hitta lösningar som säkerställer
            att alla elever, från norr till söder, får en likvärdig utbildning
            med hög kvalitet.
          </note>
          <note>
            Det såg den dåvarande alliansregeringen redan 2011 , då man beslutade
            att utreda möjligheterna till fjärr- och distansundervisning;
            området har varit oreglerat fram till i dag. Jag vill vara ödmjuk
            och säga att vi nog inte riktigt hade hela bilden klar för oss.
            För att utöka möjligheterna till fjärr ­ undervisning har vi i
            Alliansen därför lagt fram ytterligare tre förslag i vår följdmotion.
          </note>
          <note>
            Två av förslagen, att säkerställa att även kommunala skolor ska
            kunna lägga fjärrundervisning på entreprenad och att göra en utvärdering
            av hur lagändringen påverkar skolornas incitament till att anställa
            behöriga lärare, stöds av både Socialdemokraterna och Miljöpartiet.
            Det välkomnar vi.
          </note>
          <note>
            Men i det tredje förslaget går vi isär. Det handlar egentligen
            mindre om sakfrågan och mer om att allianspartierna ser hela Sverige.
            Vi har valt en mindre restriktiv väg och föreslår att fjärrundervisning
            ska bli tillåtet i fler ämnen än endast moderna språk och modersmålsundervisning
            så länge läraren är behörig. Det föreslår vi eftersom fjärrundervisning
            i fler ämnen kan vara den räddning som möjliggör för glesbefolkade
            kommuner att fortsätta att hålla sina skolor öppna.
          </note>
          <note>
            Så är fallet i exempelvis Pajala kommun, som jag besökt och som
            faktiskt förekom i ett TV4-reportage i går. Där använder man fjärrundervisning
            i framför allt moderna språk och modersmål. I realiteten kan en
            F–9-skola ha så få som trettio talet elever från förskoleklass
            upp till årskurs 9. Visserligen har kommunen fortfarande kostnaderna
            för lokalerna, men för Pajala innebär fjärrundervisning att det
            är möjligt att ha behöriga lärare i fler ämnen och kommunen tvingas
            inte stänga skolorna ute på landsbygden.
          </note>
          <note>
            Nu går förvisso Socialdemokraterna och Miljöpartiet med på att
            starta en försöksverksamhet med fjärrundervisning i fler ämnen.
            Det är bra, men det räcker inte. Verkligheten ute i kommunerna
            kräver att vi hittar långsiktiga och juridiskt hållbara lösningar
            på det här området. Politiken ska inte hindra och försvåra användningen
            av modern teknik utan underlätta för kreativa lärare och rektorer
            att hitta nya lösningar för att säkerställa att alla elever får
            den undervisning de har rätt till.
          </note>
          <note>
            Fru talman! Tekniken och pedagogiken finns och har använts i
            många år tack vare kommuner som har varit duktiga på att hitta
            lösningar på problemen, givet sina olika förutsättningar. Det
            är egentligen inte en fråga om fjärrundervisningens vara eller
            icke vara. Det är en fråga om att göra det möjligt för alla kommuner
            att erbjuda sina skolelever en bra skolgång med undervisning av
            behöriga lärare.
          </note>
          <note>
            Svenska elevers rätt till undervisning måste vara i fokus, och
            undervisningen ska präglas av likvärdighet, hög kvalitet och tillgänglighet.
            I ett land som Sverige, med stora avstånd och stora variationer
            i befolkningsmängd i våra kommuner, måste vi använda de möjligheter
            som står till buds, inte minst när det gäller modern teknik i
            skolan.
          </note>
          <note>
            Men så ser det inte ut i dag. På grund av att lagstiftningen
            och verkligheten inte går hand i hand sker fjärrundervisningen
            i skymundan, oreglerat och utan möjligheter till uppföljning,
            utvärdering och förbättringar.
          </note>
          <note>
            Därför är jag i dag glad och stolt över att Alliansen har lagt
            fram detta förslag, som skapar förutsättningar för alla kommuner
            att uppfylla ett av sina viktigaste uppdrag: att ge alla elever
            tillgång till en likvärdig skola med hög kvalitet. Men i lika
            hög grad är jag bekymrad över regeringens ointresse för att lösa
            denna fråga. Jag är glad över de skrivningar angående försöksverksamhet
            med fjärrundervisning på entreprenad som kommit till stånd tack
            vare Alliansens motion. Detta ger möjligheter för inte minst mindre
            kommuner på landsbygden att samarbeta med större kommuner med
            tillgång till de behöriga lärare som den egna kommunen saknar.
            På sikt hoppas jag att de utredningar som nu kommer till tack
            vare Alliansens motion i frågan kommer att leda till att vi kan
            hitta ett permanent regelverk som öppnar för fler möjligheter
            att använda it för att säkerställa alla elevers rätt till undervisning.
          </note>
          <note>
            Mitt svar till rektorn är att de ska fortsätta att delta i it-mässor
            och konferenser för att lära sig mer om hur de kan använda digitala
            verktyg i undervisningen. Jag och mina allianskolleger vill möjliggöra
            för dem att fullt ut använda den teknik som är så självklar för
            alla oss andra att använda.
          </note>
          <note>
            (Applåder)
          </note>
          <note>
            Anf. 160 ULRIKA CARLSSON i Skövde (C):
          </note>
          <note>
            Fru talman! Det är väl självklart att alla barn har rätt till
            likvärdig utbildning av hög kvalitet och med hög tillgänglighet
            och att detta ska gälla i hela landet. Därför är både den proposition
            som nu ligger på riksdagens bord och det betänkande som utbildningsutskottet
            arbetat fram efterlängtade och viktiga.
          </note>
          <note>
            Alla barn har rätt att nå så långt som möjligt utifrån sin potential.
            Den allra viktigaste faktorn är nog kompetenta och engagerade
            lärare. Hur gör vi det möjligt att så många barn som möjligt –
            ja, alla barn – får tillgång till det?
          </note>
          <note>
            Vi diskuterar och debatterar i dag fjärrundervisning i den svenska
            skolan. Vi definierar nu detta i skollagen. Det kallas för en
            ny teknik och så vidare, men det är faktiskt en teknik som funnits
            relativt länge. Den har utvecklats över tid. Eftersom detta varit
            oreglerat har man dock inte följt upp verksamheten på samma sätt.
            Det kan man tycka är olyckligt.
          </note>
          <note>
            I en utvärdering pekas på att allt inte har hållit tillräcklig
            kvalitet. Det får givetvis inte vara så att utbildningen inte
            håller tillräckligt hög kvalitet. Men det betyder inte att man
            ska snäva in och begränsa möjligheterna alltför mycket när det
            handlar om att använda den nya tekniken och använda arbetssätt
            som man har utformat.
          </note>
          <note>
            Man beskriver i dokumentet från regeringen att det har vuxit
            fram en flora av olika sätt att använda den här tekniken. Det
            tror jag är bra. Där ­ emot säger man att det inte har funnits
            någon forskning som följt det hela. Det är klart att utbildningen
            och dess arbetsformer på olika sätt ska vila på vetenskaplig grund
            och beprövad erfarenhet. Men låt oss då verkligen lyssna på den
            beprövade erfarenhet som finns på så många håll i Sveriges avlånga
            land! Låt den få möjlighet att fortsätta framöver för att inte
            be ­ gränsa möjligheterna för de barn som till exempel har långa
            avstånd och svårt med tillgängligheten att få ta del av engagerade
            och kompetenta lärare!
          </note>
          <note>
            Nu föreslås att det är moderna språk, till viss del modersmål
            och så vidare som ska vara föremål för fjärrundervisning. Centerpartiet
            och Alliansen vill se mer. Jag är glad för den skrivning som finns
            i betänkandet om att det inte ska finnas någon begränsning av
            försöksverksamheten när det gäller vilka ämnen som det ska kunna
            bedrivas försöksverksamhet i.
          </note>
          <note>
            Jag tror att det är oerhört viktigt att den här möjligheten får
            komma till stånd. Risken finns annars att den svenska skolan och
            de svenska eleverna missar möjligheter som elever i andra länder
            får ta del av eftersom man vågar använda den nya tekniken på ett
            bättre sätt. Jag förstår inte varför till exempel Miljöpartiet
            är så rädda för att lyfta fram de möjligheter som den pedagogiska
            utvecklingen ger kopplat till den nya tekniken.
          </note>
          <note>
            Jag tror också att det är oerhört viktigt att vi på olika sätt
            lyfter fram möjligheter för den skolgång som finns i dag. Maria
            Stockhaus från Moderaterna lyfte på ett föredömligt sätt fram
            några av de exempel som finns runt om i Sverige i dag. Jag vill
            understryka att det finns betydligt fler exempel än de som räknats
            upp, kanske också utöver alla dem som vi känner till. Låt inte
            de blommorna i floran få stryka på foten därför att vi inte förmår
            tillsätta försöksverksamhet i tillräcklig omfattning! Låt många
            blommor blomma, så att eleverna får tillgång till den här undervisningsformen
            och tekniken!
          </note>
          <note>
            Därmed, fru talman, skulle jag vilja yrka bifall till allianspartiernas
            reservation och i övrigt bifall till förslaget i betänkandet.
          </note>
          <note>
            (Applåder)
          </note>
          <note type="speaker">
            Anf. 161 DANIEL RIAZAT (V):
          </note>
          <note>
            Fru talman! Regeringen beslutade den 18 december att överlämna
            propositionen Möjligheter till fjärrundervisning till riksdagen.
            Propositionen innebär att fjärrundervisning bör få genomföras
            i vissa ämnen av en lärare inom huvudmannens organisation utan
            entreprenadförhållande om det inte finns någon legitimerad och
            behörig lärare att tillgå inom skolenheten eller när elevunderlaget
            anses vara otillräckligt. Propositionen föreslår även en begränsad
            möjlighet att överlämna uppgifter avseende fjärrundervisning till
            staten.
          </note>
          <note>
            Detta är en väldigt viktig fråga, inte minst för landsbygden.
            Hela landet ska få samma rätt till utbildning, och alla barn ska
            få en likvärdig möjlighet att ta del av den svenska undervisningen.
            Mycket av detta har redan sagts.
          </note>
          <note>
            I Alliansens motion 2014/15:3032, som väckts med anledning av
            propositionen, föreslås bland annat överlämnande av fjärrundervisning
            till staten eller annan skolhuvudman på entreprenad samt utökade
            möjligheter till modersmålsundervisning och studiehandledning
            på modersmålet på entreprenad. Motionens förslag är ett stort
            avsteg från nuvarande bestämmelser genom att alla skolhuvudmän
            föreslås få överlämna fjärrundervisning på entreprenad till enskilda,
            kommuner, landsting och staten.
          </note>
          <note>
            Med anledning av motionen från Alliansen har samtliga partier
            utom Vänsterpartiet föreslagit att riksdagen tillkännager för
            regeringen som sin mening vad utskottet anför om att regeringen
            bör tillsätta två utredningar om utökade möjligheter till modersmålsundervisning,
            studiehandledning på modersmålet och fjärrundervisning på entreprenad
            samt generellt se över entreprenadbestämmelserna i skollagen.
            Därmed föreslår övriga partier i riksdagen att motionen delvis
            ska bifallas.
          </note>
          <note>
            I en motion föreslår Alliansen även att fjärrundervisning ska
            införas för fler ämnen på en gång. Där håller Vänsterpartiet med
            regeringen om att det klokaste och mest ansvarsfulla vore att
            ha en begränsad försöksverksamhet till att börja med.
          </note>
          <note>
            Vänsterpartiet ställer sig bakom propositionen i dess helhet,
            men delar inte de övriga partiernas uppfattning om entreprenadbestämmelserna.
            Fjärrundervisningen måste regleras tydligare och utökas, vilket
            vi alla håller med om. Modersmålsundervisningen och studiehandledningen
            på modersmål behöver utvecklas. Även där är vi alla överens. Vi
            i Vänsterpartiet menar dock att detta inte sker bäst genom att
            man lägger ut ännu mer av skolans verksamhet på entreprenad. Jag
            tror inte att jag behöver förtydliga Vänsterpartiets ställningstagande
            i entreprenadfrågorna, som vi har debatterat i andra skoldebatter.
          </note>
          <note>
            Det här är som sagt en viktig fråga för landsbygden. Därför ställer
            sig Vänsterpartiet bakom regeringens proposition. Jag yrkar dock
            även bifall till Vänsterpartiets reservation angående förslaget
            om att utöka entreprenaden vad gäller fjärrundervisning, modersmålsundervisning
            och studiehandledning på modersmålet.
          </note>
          <note type="speaker">
            Anf. 162 MARIA STOCKHAUS (M) replik:
          </note>
          <note>
            Fru talman! I utskottet hade vi många diskussioner om entreprenadfrågan.
            Vänsterpartiets Daniel Riazat sa att det kändes som att det var
            ett rött skynke kring ordet entreprenad och tanken på att lägga
            ut undervisning på entreprenad.
          </note>
          <note>
            Man kan titta på hela frågeställningen och en liten kommun som
            Orsa i din egen del av landet. De har kanske inte behöriga lärare
            i alla ämnen eller kanske får svårt att anställa behöriga lärare
            på sikt när det blir lärarbrist i alla ämnen.
          </note>
          <note>
            Om de inte har en behörig lärare inom sin kommun, det vill säga
            inom huvudmannens organisation, kommer inte fjärrundervisning
            att vara till någon hjälp för dessa kommuner om de inte har möjlighet
            att köpa tjänsten från någon annan.
          </note>
          <note>
            Vi har från Alliansens sida när vi skrev vår motion varit tydliga
            med att vi inte vill släppa det helt fritt. Det måste vara en
            annan skolhuvudman som man använder som entreprenör för att säkerställa
            att någon tar ansvar för kvaliteten och behörigheten hos läraren.
          </note>
          <note>
            Min fråga till Daniel Riazat är: Hur ser du att fjärrundervisningen
            på sikt ska kunna stötta de små kommunerna? Jag var till exempel
            i Dorotea. De har 249 elever i hela sitt skolsystem. För dem kommer
            i framtiden fjärr ­ undervisning och att kunna köpa tjänster från
            andra kommuner att vara en väg framåt för att kunna behålla sina
            skolor i kommunen.
          </note>
          <note type="speaker">
            Anf. 163 DANIEL RIAZAT (V) replik:
          </note>
          <note>
            Fru talman! Detta är inte enbart en fråga om vara eller icke
            vara för fjärrundervisning på entreprenad. Det är en fråga om
            bestämmelser om entreprenad vad gäller skolan över huvud taget.
            Vi från Vänsterpartiet anser att den frågan går in i frågan om
            till exempel vinster i välfärden, efter ­ som fjärrundervisning
            inte kan separeras från den övriga utbildningen.
          </note>
          <note>
            Det är mycket positivt att regeringen lägger fram förslag som
            kommer att underlätta. Det är betydligt tydligare än vad det har
            varit tidigare. Det har knappt funnits några regler om detta.
            Det kommer också att gynna landsbygden att man ska kunna ha fjärrundervisning.
          </note>
          <note>
            Vad gäller de kommuner som du har nämnt, till exempel Orsa eller
            Dorotea, finns det också andra kommuner som har problem redan
            i dag. Vänsterpartiet är inte emot hela tanken om att kommuner
            till exempel ska kunna samarbeta.
          </note>
          <note>
            Vad det här handlar om är dock att ni, tvärtemot vad ledamoten
            här säger, öppnar för att alla aktörer inom skolan ska kunna sälja
            och köpa, vilket Vänsterpartiet inte ställer sig bakom. Ni vill
            släppa det helt fritt.
          </note>
          <note>
            Regeringen och departementet har i sina handlingar till utskottet
            sagt att med Alliansens förslag är tanken att släppa det till
            samtliga aktörer att kunna ha köp-och-sälj-system mellan alla
            aktörer inom skolan.
          </note>
          <note>
            Eftersom Vänsterpartiet har en inställning som går ut på att
            alla resurser ska gå dit de är avsedda för etcetera, vilket vi
            har nämnt i många debatter tidigare om vinster i välfärden, blir
            det en krock.
          </note>
          <note>
            Det betyder inte att Vänsterpartiet är emot att kommuner ska
            samarbeta om fjärrundervisning. Det betyder snarare att vi vill
            att det ska regleras på ett tydligt sätt så att det inte utnyttjas
            som i den övriga skolverksamheten.
          </note>
          <note type="speaker">
            Anf. 164 MARIA STOCKHAUS (M) replik:
          </note>
          <note>
            Fru talman! Jag tycker att det är beklagligt när ideologiska
            låsningar går före elevernas rätt till en utbildning av behöriga
            lärare i alla ämnen. Det är vad som riskerar att hända här. Vi
            har varit tydliga med att det handlar om en annan skolhuvudman.
            Vi anser att det är oerhört viktigt att den som har ansvar för
            att tillhandahålla undervisningen har ansvar för att läraren har
            den behörighet som behövs.
          </note>
          <note>
            När det gäller samarbete kan man tänka sig att det finns en större
            kommun som har ett språkcentrum med ett antal olika modersmålslärare
            eller lärare i olika moderna språk. Om det ska ske någon form
            av samarbete, som jag har hört har föreslagits i andra sammanhang,
            ska man timanställa på olika mer komplicerade sätt i stället för
            att ha ett rakt avtalsförhållande mellan en kommun och en annan,
            vilket jag tror det i de flesta fall kommer att bli fråga om vid
            entreprenad.
          </note>
          <note>
            Nu blir det en utredning där man ska titta på frågorna och komma
            tillbaka med förslag i och med att det var mer komplext i entreprenadfrågan,
            och det finns också frågor om kommunallagen när det gäller entreprenad.
            Men Daniel Riazat vill inte ens ha en utredning i frågan. Du vill
            inte ens titta på vilka möjligheter det kan ge. Vår utgångspunkt
            är att eleverna ska få den undervisning de har rätt till. Att
            inte ens våga titta på entreprenadfrågan innebär att du sätter
            ideologin framför elevernas rätt till utbildning.
          </note>
          <note type="speaker">
            Anf. 165 DANIEL RIAZAT (V) replik:
          </note>
          <note>
            Fru talman! Jag vill vara väldigt tydlig med att jag anser att
            skolpolitiken och politiken över huvud taget bör utformas efter
            ens ideologiska värderingar. Annars hade ingen av oss suttit här
            i dag. Detta betyder inte att man inte i många frågor kan göra
            bredare samarbeten och ha bredare överenskommelser för att utveckla
            svensk skolpolitik. Men i slutändan är vi valda som partirepresentanter
            och ledamöter för att företräda folket. Människor har också röstat
            på en ideologisk bakgrund som de har ansett sig stå nära.
          </note>
          <note>
            Du talar om ideologiska skygglappar. Det blir väldigt märkligt.
            För mig är det en ideologisk skygglapp av Alliansen att alltid
            i alla frågor vilja lägga ut allting på entreprenad, vilket också
            gäller i den här frågan. Frågan är vem av oss, jag eller Maria
            Stockhaus, som har de ideologiska skygglapparna.
          </note>
          <note>
            Vad gäller hur man ska lösa den här frågan nämnde jag bland annat
            samarbete mellan kommuner. Det finns redan i dag kommunalförbund
            som bedriver undervisning, och man hjälps åt mellan kommuner att
            bedri ­ va detta slags undervisning. Vi har i gymnasierna i Dalarna
            en gymnasie ­ samverkan som redan tillhandahåller en rad olika
            språk för alla elever i Dalarna som går på gymnasieskolan.
          </note>
          <note>
            Jag menar inte att frågan inte behöver ses över och att inte
            nya förslag kan läggas fram. Däremot tycker jag att när vi för
            första gången på ett tydligt sätt ska reglera frågan kan det vara
            väldigt bra att inte ta alla steg på en gång. Dessutom är det
            ideologiskt för mig. Jag anser inte att hela skolan ska avregleras
            ytterligare och att man ska lägga ut ytterligare på entreprenad.
          </note>
          <note type="speaker">
            Anf. 166 CHRISTER NYLANDER (FP):
          </note>
          <note>
            Fru talman! Ibland blir rädslan för vinst i välfärd en väg till
            förlust i skolan, förlust för elever och förluster för en ort.
            Gunnarns skola ligger tre mil utanför Storuman. De har elever
            i förskoleklass till årskurs 6. Det är 18 elever fördelade på
            dessa sju årskurser. När de kommer upp i sjuan får de åka tre
            mil till Storuman fram och tillbaka varje dag. Om de vill välja
            en annan skola får de ta sig de 15 milen till Tärnaby.
          </note>
          <note>
            När Skolverket gjorde inspektion på Gunnarns skola 2006 fanns
            det inte 18 elever utan 50 elever. På ett klassfoto som jag lyckades
            hitta från 1954 trängdes 26 elever på fotot för klass 4. Året
            innan var det 29 barn i klass 4. Från 1954 när det var 26, 28
            eller 29 barn i varje klass till i dag när det är 18 barn i hela
            skolan får man en illustration av hur Sverige håller på att förändras.
          </note>
          <note>
            Det är rätt tydligt hur den demografiska förändringen ser ut
            när man djupdyker i en bys historia i Västerbottens västra del.
            Vid kusten växer Umeå, studenter strömmar till, kultur blommar
            och möjligheter skapas. Längre in i landet sjunker elevantalet,
            och många flyttar därifrån. Det är svårt att hitta en försörjning
            när det inte är turistsäsong.
          </note>
          <note>
            Det är klart att man kan säga att dessa barn bör bussas någon
            timme varje dag fram och tillbaka till en annan skola. Man kan
            säga att barnfamiljerna borde flytta, men vill vi det? Vill vi
            inte snarare att människor ska kunna ha ett gott liv, en bra skola
            och en framtid som företagare eller arbetare på så många ställen
            som möjligt i Sverige?
          </note>
          <note>
            Jag tror att den demografiska förändringen kommer att fortsätta.
            Sverige är ett av de länder i västvärlden som har den tydligaste
            urbaniseringstrenden, och allting tyder på att det fortsätter
            så. Det handlar om att vi kommer att få se fler orter som kommer
            att få svårt att bära en skola.
          </note>
          <note>
            Den fråga som vi i utbildningsutskottet måste ställa oss är:
            Hur möter vi detta? Ska vi göra vad vi kan för att så många elever
            som möjligt runt om i landet ska få möta välutbildade, behöriga
            lärare i så många ämnen som möjligt, eller ska vi acceptera att
            det successivt blir så att fler skolor läggs ned och att de elever
            som är kvar i krympande skolor får dålig skolgång?
          </note>
          <note>
            Ett av svaren – det finns säkert fler – är det som man hanterar
            i propositionen och i betänkandet från utskottet, nämligen att
            fundera på hur man via fjärrundervisning kan få fler elever att
            möta behöriga lärare trots att man i en viss skola inte kan hitta
            några sådana att anställa. Skolan kanske inte heller har tillräckligt
            stora elevgrupper för att det ska var möjligt.
          </note>
          <note>
            Fru talman! Jag tycker därför att det är bra att vi har bred
            enighet i riksdagen bakom grunderna i förslaget. Det togs fram
            ett utkast av alliansregeringen, och det fördes vidare av den
            rödgröna regeringen när den tog över. Nu har vi i stora drag en
            bred enighet också i utskottet om att fjärr ­ undervisning bör
            definieras och regleras så att det kan ska med kvalitet och under
            utveckling.
          </note>
          <note>
            Det är bra att utskottet öppnar för att gå lite längre i synen
            på entreprenad än vad regeringen ville. Det är bra att vi nu funderar
            på vilka utredningar som regeringen bör tillsätta. Vi vill se
            att det tillsätts en utredning om fjärrundervisning på entreprenad,
            och man bör också se över entreprenadbestämmelserna i skolan generellt.
          </note>
          <note>
            Allianspartierna vill gå längre. Ulrika Carlsson och Maria Stockhaus
            har presenterat detta på ett förtjänstfullt sätt. För mig och
            Folkpartiet har det varit särskilt viktigt att fundera på hur
            elever möts av behöriga och legitimerade lärare. Man bör förtydliga
            och säkerställa att de möjligheter som nu öppnas inte används
            för att minska incitamenten att söka efter behöriga lärare att
            anställa på skolan, även om jag inte tror att så sker. Jag tror
            att det normala i svensk skola även i fortsättningen kommer att
            vara att man har behöriga lärare på plats i klassrummen. Men där
            det inte går måste det finnas möjlighet att ge eleverna en god
            och välutvecklad undervisning.
          </note>
          <note>
            Fru talman! Nästa helg ska jag besöka skolan utanför Storuman.
            Jag är glad att jag då förhoppningsvis har med mig beskedet att
            det finns bred enighet i riksdagen om att underlätta för denna
            och andra skolor som så vill att använda sig av fjärrundervisning.
          </note>
          <note>
            I grunden är det ett bra steg vi tar framåt. Därför yrkar jag
            bifall till reservationen.
          </note>
          <note>
            (Applåder)
          </note>
          <note type="speaker">
            Anf. 167 ANNIKA ECLUND (KD):
          </note>
          <note>
            Fru talman! Fram till nu har regelverket kring fjärrundervisning
            i bästa fall kunnat beskrivas som otydligt. Det kan tyckas märkligt
            i vårt land, som är ett av de mest uppkopplade samhällena i världen.
            Det har fått en del onödiga konsekvenser. Redan i november förra
            året kunde vi läsa om hur Skolinspektionen kritiserade Ådalsskolan
            i Kramfors för att de hade köpt fjärrundervisning från Språkskolan
            i Uppsala. Anledningen var att Ådalsskolan ville säkra elevernas
            möjligheter till modersmålsundervisning. Även i Ljusdals kommun
            fick man kritik av samma anledning. Fallet var uppe i går kväll
            i medierna. Det känns absurt att rektorn i Kramfors tvingas bryta
            mot lagen för att uppfylla en annan lag, nämligen lagen om elevers
            rätt till modersmål.
          </note>
          <note>
            Fru talman! Pedagogik och lärande fungerar i de flesta fall bäst
            i möten öga mot öga. Möjligheten till konstruktiv återkoppling
            blir mer direkt, mer nära. Samtidigt vet vi att det finns många
            tillfällen då detta inte är möjligt. Det kan röra sig om att elevunderlaget
            är otillräckligt eller att behöriga lärare saknas. Men eleverna
            har fortfarande rätt till likvärdig och högkvalitativ undervisning.
            Det kan gälla ungdomar som läser modersmål. Det kan också till
            exempel gälla unga elitidrottare som åker utomlands för att de
            har blivit ungdomsproffs och då riskerar att inte fullgöra gymnasieskolan.
            Då kan möjligheterna till fjärrundervisning med tekniska medel
            vara ett välkommet alternativ. Man skulle kunna nämna många exempel
            där fjärrundervisning kan vara en välkommen väg, och kanske den
            enda vägen, till utbildning.
          </note>
          <note>
            Fru talman! Jag menar att de krav på utbildningens område som
            vi ställer på huvudmännen blir lättare att tillgodose genom detta.
            De kanske till och med bara kan tillgodoses om vi ser till att
            använda de teknikvänliga lösningar som finns. Vi vet att det är
            oerhört olika förutsättningar i våra kommuner. De skiljer sig
            åt till ytan, i befolkningsstorlek och så vidare.
          </note>
          <note>
            Det är olyckligt om man kraftigt begränsar möjligheterna till
            fjärrundervisning till vissa områden. Att regeringen ska bestämma
            över vilka ämnen som ska godkännas är fel väg att gå. Om eleverna
            undervisas av behöriga legitimerade lärare ser Alliansen inget
            hinder för att undervisningen ska kunna ske i fler ämnen. Vi har
            starka remissinstanser på vår sida: SKL, Umeå universitet och
            Friskolornas riksförbund.
          </note>
          <note>
            Därmed vill jag yrka bifall till reservation nr 1.
          </note>
          <note>
            (Applåder)
          </note>
          <note type="speaker">
            Anf. 168 GUNILLA SVANTORP (S):
          </note>
          <note>
            Fru talman! Låt mig börja med att korrigera vad Maria Stockhaus
            inledde med. Hon sa att hon var glad och stolt över att alliansregeringen
            har lagt fram detta förslag. Vi har inte längre någon alliansregering.
            Vi har en samarbetsregering med S och MP som har lagt fram det
            förslag som vi debatterar i dag.
          </note>
          <note>
            Jag tänkte att jag skulle ta tillfället i akt, trots att flera
            talare redan har varit uppe, att som företrädare för det största
            regeringspartiet börja med att ge en kort bakgrund till vad det
            är vi debatterar i dag och så småningom ska besluta om.
          </note>
          <note>
            I och med den nya skollagen infördes en definition av begreppet
            undervisning. Enligt 1 kap. 3 § är undervisning ”sådana målstyrda
            processer som under ledning av lärare eller förskollärare syftar
            till utveckling och lärande genom inhämtande och utvecklande av
            kunskaper och värden”.
          </note>
          <note>
            Det finns i dag inte någon reglering av undervisning där elever
            och lärare är åtskilda i tid eller rum – något som regeringen
            anser att det finns behov av. I skollagen ska vi därför nu införa
            en definition av fjärrunder ­ visning som lyder ”en interaktiv
            undervisning som bedrivs med informa ­ tions- och kommunikationsteknik
            där lärare och elever är åtskilda i rum men inte i tid”. Det finns
            alltså ett behov av att reglera under vilka förut ­ sättningar
            skolhuvudmännen får anordna undervisning genom fjärrunder ­ visning.
          </note>
          <note>
            En viktig utgångspunkt är att alla elever ska ha lika tillgång
            till utbildning i skolväsendet oavsett boendeort, sociala och
            ekonomiska förhållanden, kön och övriga diskrimineringsgrunder.
            Det är också viktigt med lärarledd undervisning.
          </note>
          <note>
            En annan viktig utgångspunkt är att fjärrundervisning enbart
            bör vara aktuell under förutsättning att det inte finns någon
            legitimerad eller behörig lärare tillgänglig för att undervisa
            på plats i klassrummet. För att kom ­ ma fram till den slutsatsen
            måste man ha gjort allvarliga försök att rekrytera legitimerade
            och behöriga lärare.
          </note>
          <note>
            Man säger i betänkandet att fjärrundervisning ska få anordnas
            när elevunderlaget är otillräckligt – något som särskilt har visat
            sig vara aktuellt vid språkundervisning eller i små skolor.
          </note>
          <note>
            Fjärrundervisning ska självklart ges i skolan eller i annan lokal
            som bedöms lämplig. För att upprätthålla kvaliteten bör det alltid
            finnas en handledare närvarande där eleverna befinner sig – en
            handledare som kan ge stöd både till eleven och till läraren.
          </note>
          <note>
            De statliga skolformerna, till exempel specialskolan och sameskolan,
            har en unik tillgång på legitimerade och behöriga lärare, även
            om de har för få, inom några av de ämnen där det i grund- och
            gymnasieskolan råder brist på lärare. Regeringen anser därför
            att det är viktigt att låta övriga huvudmän använda sig av de
            kompetenser som dessa skolor har.
          </note>
          <note>
            Likaså anser man att Statens institutionsstyrelse bör ges tillåtelse
            att anordna fjärrundervisning i fler ämnen än andra skolor, då
            det bedöms öka möjligheterna för de barn och ungdomar som är omhändertagna
            att få sin undervisning av legitimerade och behöriga lärare. Självklart
            ska dock även de anstränga sig för att hitta lärare fysiskt innan
            fjärrundervisningsmöjligheten tas i anspråk.
          </note>
          <note>
            Fru talman! Som vi har hört tidigare i dag har fjärrundervisning
            funnits på flera ställen i vårt land, framför allt för att tillgodose
            lagen om rätt till modersmålsundervisning men också för att kunna
            erbjuda andra skolämnen. Detta har skett trots att rätten att
            bedriva fjärrundervisning inte har funnits lagmässigt. Det har
            den gamla regeringen varit mycket medveten om, men man har inte
            tagit frågan på riktigt allvar trots många uppmaningar från bland
            andra SKL, som har nämnts här. Man tillsatte en smal utredning
            och fick ett resultat för tre år sedan. Nu har vi gjort ett gediget
            arbete, skulle jag vilja säga, i utskottet med alla partier delaktiga.
            Det är nästan första gången som vi har arbetat på det här viset,
            i alla fall under mina år i utbildningsutskottet. Vi har landat
            i det här betänkandet, där det – även om man inte kan tro det
            – råder stor samsyn om vikten av att bejaka ny teknik och nya
            metoder för undervisning.
          </note>
          <note>
            Jag vill ändå framhålla att det när det gäller ny verksamhet
            är viktigt att börja i liten skala med försök för att sedan, när
            man har utvärderat enligt vetenskapliga metoder, rulla ut det
            i större skala. Det är så riksdag och regering arbetar i de allra
            flesta frågor, och jag ser ingen anledning till att vi skulle
            se annorlunda på den här viktiga frågan som handlar om barns och
            ungas möjligheter till högkvalitativ undervisning. Vi måste komma
            ihåg att vi talar om små barn. Det är viktigt att vi gör rätt.
          </note>
          <note>
            Det finns en reservation i betänkandet om att avslå utredningarna
            och en reservation om att öppna för att fler ämnen ska kunna erbjudas
            med hjälp av fjärrundervisning. Som jag sa tidigare står vi självklart
            bakom att vända och vrida på alla stenar som finns för att komma
            fram till bästa resultat. Därför är det viktigt med utredningar.
          </note>
          <note>
            En utredning av hög kvalitet tar dock tid, och eftersom det redan
            i dag finns stora behov av att skolhuvudmännen ska kunna erbjuda
            adekvat undervisning föreslår vi att en mindre utredning inrättas
            snarast. Den ska utreda hur försöksverksamhet för fjärrundervisning
            i modersmål och studiehandledning skulle kunna fungera.
          </note>
          <note>
            Fru talman! Med detta sagt vill jag yrka bifall till förslaget
            i betänkandet och avslag på reservationerna.
          </note>
          <note>
            (Applåder)
          </note>
          <note type="speaker">
            Anf. 169 MARIA STOCKHAUS (M) replik:
          </note>
          <note>
            Fru talman! Jag håller med Gunilla Svantorp om att man ska vara
            försiktig med ny verksamhet. Men det här är inte ny verksamhet.
            Fjärrundervisning bedrivs på många håll i Sverige. På en del håll
            finns det till och med ganska lång erfarenhet av hur det fungerar.
          </note>
          <note>
            I de skrivningar som vi har i betänkandet finns det stora begränsningar
            för när man får använda fjärrundervisning. Man måste ha försökt
            hitta behöriga lärare. Jag har lite svårt att förstå vad Socialdemokraterna
            är rädda för. Alliansen känner ett stort förtroende för att lärare
            och rektorer, inte minst ute på de små skolorna, försöker hitta
            bra lösningar för att alla elever ska få den undervisning de behöver.
          </note>
          <note>
            Fru talman! Gunilla Svantorp är själv från Värmland. Där finns
            det många små kommuner och små skolor som skulle behöva utnyttja
            den här tekniken för att säkerställa att alla elever får den undervisning
            som de har rätt till.
          </note>
          <note>
            Det är viktigt att vi öppnar för de möjligheterna och inte begränsar
            försöksverksamheten till ett visst antal ämnen. Alla ämnen ska
            vara öppna för försök med fjärrundervisning. Jag har som sagt
            svårt att förstå varför Socialdemokraterna är rädda för det, med
            tanke på att det inte är någon ny verksamhet utan något som bedrivs
            i skolor i dag.
          </note>
          <note type="speaker">
            Anf. 170 GUNILLA SVANTORP (S) replik:
          </note>
          <note>
            Fru talman! Det är förvånande att Moderaterna och Maria Stockhaus
            är villiga att besluta om ny verksamhet, att ta in allting, utan
            att det har utretts grundligt. Det är klart att det har funnits.
            Men vi har inte haft någon skolinspektion som har tittat på det,
            eftersom det inte har funnits i lagen. Vi behöver starta precis
            som vi alltid gör, med en liten verksamhet för att utvärdera den
            och sedan se vad vi behöver göra för att komma vidare.
          </note>
          <note>
            Det är en komplex fråga. Och vi som är riksdagsledamöter har
            uppdraget att se till allas bästa. Vad är det som blir bäst för
            många?
          </note>
          <note>
            Maria Stockhaus har inte suttit i riksdagen förut, men under
            förra mandatperioden beslutade vi till exempel om en lärarlegitimationsreform
            som sedan har återkommit hit ett antal gånger för att korrigeras.
            Vi tycker att det är bättre att vi gör rätt från början genom
            att utreda och inhämta de kunskaper som finns på de många orter
            som har använt det här, utan tillåtelse.
          </note>
          <note>
            Om det nu är så enkelt att införa detta och för alla ämnen, varför
            gjorde inte alliansregeringen det? De satt i regeringsställning
            i åtta år. De styrde Sverige i åtta år. Ändå hände det inte någonting.
            Varför inte?
          </note>
          <note type="speaker">
            Anf. 171 MARIA STOCKHAUS (M) replik:
          </note>
          <note>
            Fru talman! Ibland känns det som att det här med tekniken skulle
            vara något nytt på skolans område. Den teknik som har möjliggjort
            fjärrundervisning har funnits i tio tjugo år, och utvecklingen
            går väldigt snabbt framåt.
          </note>
          <note>
            Med de begränsningar som finns i regleringen av fjärrundervisning
            känner jag mig inte orolig för att lärare och rektorer inte är
            bäst skickade att avgöra när fjärrundervisning behövs för att
            säkerställa alla elevers rätt till undervisning av behöriga lärare.
            Det får som sagt bara användas i de fall där man inte lyckas hitta
            en behörig lärare.
          </note>
          <note>
            Vad är Socialdemokraternas svar till de skolor som inte hittar
            en behörig lärare och där ämnena som de behöver lärare i inte
            omfattas av försöksverksamheten? Hur ska lärare och rektorer lösa
            undervisningen för de eleverna? Ska det ske genom obehöriga lärare
            på plats? Eller hur har ni tänkt när det gäller att begränsa möjligheten
            att använda modern teknik som finns och har funnits under lång
            tid?
          </note>
          <note type="speaker">
            Anf. 172 GUNILLA SVANTORP (S) replik:
          </note>
          <note>
            Fru talman! Maria Stockhaus frågar mig vad vi ska göra. Vi vann
            valet i september i fjol. Ni satt i regeringen i åtta år innan
            dess, Maria Stockhaus, och har inte flyttat fram positionerna
            ett enda dugg på åtta år, mer än att tillsätta en väldigt smal
            utredning. Ni kanske skulle fundera lite grann på vad ni själva
            har gjort.
          </note>
          <note>
            Jag skulle vilja påminna om remissvaren som har kommit in på
            den utredning som har gjorts. Det gäller framför allt vad Lärarförbundet
            och Lärarnas Riksförbund säger. Lärarförbundet säger att ”försöksverksamheter
            bör vara en del av en planerad nationell utvecklingsinsats och
            utvärderas på ett vetenskapligt sätt innan beslut om eventuell
            fortsättning eller avslutning fattas”. Lärarnas Riksförbund säger:
            Även om fjärrundervisning sker i realtid lämnas eleven utanför
            gruppens sociala sammanhang, vilket kan påverka motivationen.
            Det finns goda skäl för att utveckla former för fjärrundervisning.
            Men det måste utredas mer.
          </note>
          <note>
            Det är bara två av de exempel på remissvar som kom in. Remissvaren
            spretar lite grann. Att de gör det ska vi ta på allvar och utreda
            mer. Det finns skolor som gör det här på ett jättebra sätt. Det
            vet vi alla. Men vi har ansvar för att se till att det som vi
            lagstiftar om måste fungera i verkligheten. Det handlar mycket
            om juridik. Vi kan inte bara införa det, utan vi måste vara lite
            mer varsamma med vad vi gör i kammaren.
          </note>
          <note>
            Därför tycker vi att vi måste fundera lite mer på hur, var och
            när vi gör det. Vi kan inte bara hasta fram. Vi har sett alldeles
            för mycket hastverk de senaste åtta åren för att vi ska göra på
            samma sätt.
          </note>
          <note>
            Anf. 173 ULRIKA CARLSSON i Skövde (C) replik:
          </note>
          <note>
            Fru talman! Det känns lite ovant att begära replik. Men det är
            viktiga frågor att diskutera och lyfta upp, med all respekt för
            att vi delvis hamnar i olika slutliga ställningstaganden.
          </note>
          <note>
            Gunilla Svantorp nämner att det finns jättebra sätt och många
            skolor som arbetar på ett bra sätt. Hur vill Socialdemokraterna
            säkerställa att den verksamheten inte försvinner, att man inte
            skär bort den verksamhet som man säger jobbar på jättebra sätt
            i dag? Hur ska den fortsätta vara tillgänglig för de elever som
            behöver den?
          </note>
          <note>
            Vi har båda bakgrund i bygder där det finns små skolor som vet
            hur svårt det kan vara att rekrytera behöriga lärare. Där är detta
            ett viktigt instrument för att kunna tillgodose också de små barnens
            rätt till adekvat utbildning. Gunilla Svantorp nämnde tidigare
            att det handlar om små barn men också att det beslut som vi ska
            ta handlar om att det ska finnas handledare på plats. Ingen ska
            lämnas ensam även om det utmålas på det sättet.
          </note>
          <note>
            Det hävdas också att vi inte skulle ha gjort någonting på åtta
            år. När alliansregeringen tillträdde 2006 hade vi en ganska lång
            agenda. Vi hade jobbat igenom en hel del olika förslag som vi
            också började genomföra och som har varit bra för skolan på många
            olika sätt. Vi hann inte med allt på åtta år. Men det kommer förhoppningsvis
            en chans igen.
          </note>
          <note>
            Jag skulle vilja återkomma till hur man kan säkerställa att bra
            verksamhet inte skärs bort så att man får en sämre utbildning
            än man annars hade behövt få.
          </note>
          <note type="speaker">
            Anf. 174 GUNILLA SVANTORP (S) replik:
          </note>
          <note>
            Fru talman! Som svar på Ulrika Carlssons fråga skulle jag vilja
            säga att verkligheten visar att det inte kommer att hända. Det
            har funnits fjärr ­ undervisning på många ställen i vårt land,
            trots att man egentligen inte har haft tillåtelse till det. Jag
            tror inte att man genast kommer att sluta med fjärrundervisning
            bara för att vi står här i kammaren och debatterar det här och
            bestämmer oss för att utvärdera på ett mer omfattande sätt än
            allianspartierna vill. Och jag hoppas inte heller att det kommer
            att vara någon fara för det. Man ser hur viktigt det är att eleverna
            får den adekvata utbildning de ska ha.
          </note>
          <note>
            Vi måste också fundera lite grann. Det är inte så enkelt att
            fjärrundervisning är lösningen på allt, även på problemet med
            små skolor som har för få elever. Det ska vara rimligt att flytta
            till nästa skola. Ibland diskuterar vi dock skolnedläggningar
            där det är kanske två mil till nästa skola, och då är det faktiskt
            inte helt orimligt att flytta på sig.
          </note>
          <note>
            Vi kan alltså inte använda fjärrundervisning som ett universalmedel
            för att lösa allting. Det tror inte jag är någon lösning. Däremot
            ser vi att det är jätteviktigt på de ställen där man har använt
            det länge, och deras erfarenheter måste vi såklart ta vara på
            nu när vi tittar på det lite mer allvarligt och ska få in det
            i lagstiftningen.
          </note>
          <note>
            Anf. 175 ULRIKA CARLSSON i Skövde (C) replik:
          </note>
          <note>
            Fru talman! Jag tackar Gunilla Svantorp för svaret. Det känns
            verkligen skönt att Gunilla Svantorp säger att verkligheten kommer
            att visa att bra verksamhet inte försvinner från de skolor som
            har ett stort behov av fjärrundervisning. Det känns tryggt och
            skönt, samtidigt som det i ett tidigare anförande framfördes att
            Skolinspektionen skulle behöva överpröva de verksamheter man skulle
            få bedriva. Det ser jag alltså fram emot, och det gäller även
            perspektivet att eleverna inte ska behöva vänta på att olika utredningar
            ska ske där en bra verksamhet finns.
          </note>
          <note>
            Jag vill alltså tacka Gunilla Svantorp för svaret och därmed
            avsluta min del av replikskiftet.
          </note>
          <note type="speaker">
            Anf. 176 GUNILLA SVANTORP (S) replik:
          </note>
          <note>
            Fru talman! Det har ju framförts viss kritik mot Skolinspektionen
            för att den har kommit med kritik mot att man har fjärrundervisning.
            Men det är ju Skolinspektionens roll – de kommer såklart med kritik
            mot någonting som egentligen inte får lov att finnas. Det är deras
            roll. Det är vi som inte har gjort jobbet här i riksdagen, och
            eftersom det inte är vi som har styrt är det faktiskt ni som inte
            har gjort jobbet fullt ut, Ulrika Carlsson.
          </note>
          <note>
            Nu är det dock vi som styr, och vi får ta på oss ansvaret allihop.
            Men jag tycker alltså inte att vi kan skälla på Skolinspektionen,
            för de har bara gjort sitt jobb.
          </note>
          <note type="speaker">
            Anf. 177 STEFAN JAKOBSSON (SD):
          </note>
          <note>
            Fru talman! Vad kommer det här att innebära rent konkret? Sverigedemokraternas
            enda oro är att eleverna kanske inte kommer att ha möjlighet att
            uppfylla de betygskriterier som finns, det vill säga att de inte
            kommer att kunna nå det betyg de vill sträva efter. Framför allt
            är det viktigt att den fysiska närvaron av lärare är absolut.
            Speciellt en behörig lärare är otroligt viktig, fru talman. Men
            som biskop Brask sa: Till detta är jag nödd och tvungen.
          </note>
          <note>
            I Skolverkets underlag för betygssättning står det att läraren
            enligt läroplanen ska ”använda all information som finns tillgänglig
            om elevens kunskaper i förhållande till de nationella kunskapskraven.
            Läraren ska göra en allsidig bedömning av dessa kunskaper vid
            betygssättningen. Inget prov, inte ens ett nationellt prov, kan
            ensamt utgöra betygsunderlaget. Läroplanerna betonar att eleverna
            ska få tillfälle att visa sina kunskaper på olika sätt. Vid betygssättningen
            är det viktigt att flera olika typer av underlag används. Det
            finns en risk för att skriftliga prov överbetonas.”
          </note>
          <note>
            Nästa avsnitt heter ”olika redovisningsformer”, och där står
            det att en elev ofta kan ”visa sina kunskaper på olika sätt. Bedömningstillfällen
            kan vara av olika slag, till exempel praktiska arbetssituationer,
            klassrumdiskussioner, rollspel, laborationer och prov. Vid betygssättningen
            ska läraren utnyttja all tillgänglig information om elevens kunskaper.
            Eleverna kan med fördel vara delaktiga i valet av redovisningsformer.”
          </note>
          <note>
            Detta är vad som står när det gäller betygssättningen, fru talman.
            Jag är helt övertygad om att en handledare på plats kommer att
            kunna hjälpa den betygssättande eller behöriga läraren i ämnet.
            Jag ser dock det här som någonting vi genomför därför att vi i
            dagsläget är tvungna. Vi måste nämligen värna sameskolorna, skärgårdsskolorna
            och glesbygdsskolorna. Går vi inåt landet mot norska gränsen har
            vi oerhört små elevunderlag just nu.
          </note>
          <note>
            Det som gör mig trygg i det hela är att fjärrundervisningen endast
            bör genomföras om det inte finns någon legitimerad eller behörig
            lärare att tillgå inom skolenheten eller när elevunderlaget är
            otillräckligt. Det gör att vi har lagt in en säkerhetsspärr. Vi
            tvingar verkligen skolenheterna att på alla möjliga sätt försöka
            komma med andra lösningar innan de tar till det här. För elevens
            del är dock det absolut viktigaste att man får den utbildning
            man har rätt att få och att man kan välja det språk man vill välja.
          </note>
          <note>
            Däremot kommer en vidareutveckling att behövas, fru talman. Det
            som slår mig direkt är att tekniken i dag finns och att vi ska
            använda den, men om vi genomför det här är det viktigt att tekniken
            som används är kompatibel på olika håll. Vi ska kunna ta reda
            på vad vi har ute i landet, så att vi kan nyttja varandras olika
            system. Det är tyvärr väldigt vanligt att vi inte implementerar
            det från början, och det är någonting att ta med i beräkning ­
            en inför framtiden. Det kommer inte att vara en färdig regel här,
            fru talman, utan det kommer att krävas mer regler.
          </note>
          <note>
            Till Alliansens försvar – det är väl inte ofta jag säger det
            i talarstolen – kan man notera att tekniken för att genomföra
            det vi avser att genomföra inte fanns för nio år sedan.
          </note>
          <note type="speaker">
            Anf. 178 DANIEL RIAZAT (V) replik:
          </note>
          <note>
            Fru talman! Det är en ganska komisk fråga jag kommer att ställa,
            men den ställs på allra största allvar.
          </note>
          <note>
            Jag har tidigare frågat Sverigedemokraterna hur det kommer sig
            att man inte anser att det ska finnas modersmålsundervisning i
            den svenska skolan. Vi har röstat om det i dag, och Sverigedemokraterna
            röstade för sin reservation om att inte ha modersmålsundervisning
            i skolan. Å andra sidan ska de rösta för ett förslag som går ut
            på att lägga ut modersmålsundervisning på entreprenad. Jag vill
            bara fråga hur det här går ihop, Stefan Jakobsson.
          </note>
          <note type="speaker">
            Anf. 179 STEFAN JAKOBSSON (SD) replik:
          </note>
          <note>
            Fru talman! Som du kanske lade märke till, Daniel Riazat, yrkade
            vi inte på någonting i det här fallet. Vi anpassar oss i stället
            efter vilka regler vi redan har klubbat, och vi har i dag klubbat
            den här regeln. Därför yrkar vi ingenting vidare, utan vi anpassar
            oss efter det vi har att utgå ifrån.
          </note>
          <note type="speaker">
            Anf. 180 DANIEL RIAZAT (V) replik:
          </note>
          <note>
            Fru talman! Förlåt, men jag vet inte om jag har uppfattat det
            här helt fel – vad det är vi har klubbat. Vi har tidigare under
            dagen röstat om mo ­ dersmålsundervisning, där Stefan Jakobsson
            och hans partiföreträdare rös ­ tade emot att ha modersmålsundervisning
            i skolan. Vi har inte klubbat ige ­ nom frågan om modersmålsundervisning
            på entreprenad än.
          </note>
          <note>
            Det blir märkligt att Sverigedemokraterna tidigare under dagen
            röstade emot modersmålsundervisning och att de därefter, i en
            kommande omröstning, ska rösta för att lägga ut modersmålsundervisningen
            på entreprenad. Vad är SD:s besked? Ska vi ha modersmålsundervisning,
            eller ska vi inte ha modersmålsundervisning?
          </note>
          <note type="speaker">
            Anf. 181 STEFAN JAKOBSSON (SD) replik:
          </note>
          <note>
            Fru talman! Jag upprepar mig, Daniel Riazat: Vi som parti är
            emot att modersmålsundervisningen ska ligga under skolan. Däremot
            är vi för att modersmålsundervisning självklart får bedrivas i
            den övriga verksamhet som finns.
          </note>
          <note>
            Vi har i det här fallet modersmålsundervisningen med i beslutsomgången.
            Jag säger som jag sa förut, nämligen att vi till detta är nödda
            och tvungna. Ibland får man ta det onda med det goda, och det
            är i det här fallet viktigare att vi ger eleverna möjligheten
            att bo kvar i glesbygden. Sverigedemokraterna är nämligen ett
            glesbygdsparti.
          </note>
          <note type="speaker">
            Anf. 182 JABAR AMIN (MP):
          </note>
          <note>
            Fru talman! I dag finns det ingen uttalad och tydlig reglering
            av fjärr ­ undervisning. Detta har skapat en otydlighet för skolfolk
            när det gäller vad som är tillåtet kontra inte tillåtet, och det
            har gått ut över eleverna.
          </note>
          <note>
            För att tillförsäkra eleverna den likvärdiga undervisning de
            har rätt till har den rödgröna regeringen nu lämnat en proposition
            om fjärrundervisning till riksdagen. Det är en reglering som allianspartierna
            under åtta års tid vid makten inte kunde prestera, och nu står
            Alliansens företrädare här och säger ”Vi vill ha mer!”. Jaha,
            men vem hindrade er under åtta års tid att komma med det? Berätta
            för oss, Ulrika Carlsson från Centern och Maria Stockhaus från
            Moderaterna!
          </note>
          <note>
            Vem hindrade er att komma med en reglering för fjärrundervisning
            redan 2007, 2008, 2009, 2010, 2011, 2012, 2013 eller 2014?
          </note>
          <note>
            Nu vill ni ha mer. Det är magstarkt att komma med sådana krav
            nu.
          </note>
          <note>
            Fru talman! I propositionen förslår regeringen att det ska införas
            en definition av vad fjärrundervisning innebär. Ett av två grundvillkor
            ska vara uppfyllda. Antingen ska det inte finnas legitimerade
            lärare att tillgå eller så ska elevunderlaget vara otillräckligt.
            Det behov som finns kan då uppfyllas genom att gå över till fjärrundervisning.
          </note>
          <note>
            Rätten att bedriva fjärrundervisning, enligt det betänkande som
            vi debatterar, innebär i stort sett att en skola i en kommun ska
            kunna sluta avtal med staten om fjärrundervisning när det gäller
            till exempel samiska och teckenspråk. Det innebär också att en
            skola i en kommun ska kunna anlita en annan skola med samma huvudman
            för fjärrundervisning i bland annat moderna språk, modersmål och
            studiehandledning på modersmålet.
          </note>
          <note>
            Fru talman! Vidare föreslås en försöksverksamhet där skolor ska
            få bedriva verksamhet i fler ämnen än dem som jag nyss nämnde.
            Dock måste man först ansöka om detta hos Skolverket och få det
            beviljat.
          </note>
          <note>
            Denna verksamhet ska självfallet utvärderas för att se vad som
            är bra, vad som kan göras bättre och vilka bristerna är så att
            de inte upprepas utan kan avhjälpas.
          </note>
          <note>
            Dessutom föreslås två utredningar. En gäller utredning om försöksverksamhet
            för att kunna upphandla fjärrundervisning på entreprenad av privata
            aktörer när det gäller modersmål och handledning på modersmålet.
            I den andra ska man generellt se över bestämmelserna om entreprenad
            i skollagen.
          </note>
          <note>
            Miljöpartiet tycker att detta är positivt. Det är ett steg framåt.
            Vi kommer att utvärdera för att se vad vi kan göra mer.
          </note>
          <note>
            Men att stå här och kräva allt på en gång utan utvärdering och
            utan att se hur det kommer att slå mot olika skolor är inte rätt.
          </note>
          <note>
            Fru talman! Vi vill inte upprepa samma misstag som Alliansen
            gång på gång gjorde genom att komma med ogenomtänkta förslag.
            Ta till exempel lärarlegitimationen. Vi var för lärarlegitimationer,
            men vi tyckte att det var ogenomtänkt. Alliansen drev igenom det,
            men tre fyra gånger var ni tvungna att komma till riksdagen för
            att revidera. Vi vill inte göra samma misstag.
          </note>
          <note>
            Vi vill gå framåt, vi vill förbättra, vi vill förändra och vi
            vill ge de skolor som är i behov av fjärrundervisning denna möjlighet
            för att tillförsäkra varje elev en likvärdig utbildning. Vi kommer
            att göra en utvärdering, och utredningarna är viktiga för att
            kunna gå framåt.
          </note>
          <note>
            Fru talman! Jag yrkar bifall till utskottets förslag i betänkandet.
          </note>
          <note>
            (Applåder)
          </note>
          <note type="speaker">
            Anf. 183 MARIA STOCKHAUS (M) replik:
          </note>
          <note>
            Fru talman! När Alliansen tillträdde hade vi ett skolpolitiskt
            program med 143 punkter. Dessa genomfördes under alliansregeringens
            tid vid makten och förändrade svensk skola i grunden. Det var
            alltså inte så att alliansregeringen satt på händerna och gjorde
            ingenting för svensk skola.
          </note>
          <note>
            Det var också alliansregeringen som lyfte upp frågan om fjärrundervisning
            och startade den utredning som har resulterat i den proposition
            som har kommit till kammaren. Alliansen breddade också frågan
            i utskottet tack vare sin följdmotion till propositionen.
          </note>
          <note>
            Fru talman! Låt mig fråga Jabar Amin: Varför litar inte Miljöpartiet
            på att lärarna och rektorerna ute på våra skolor, framför allt
            på de mindre skolorna i de mindre kommunerna, har befogenhet att
            avgöra att det behöver sättas in fjärrundervisning när de har
            uttömt alla möjligheter att få fram en behörig lärare i ett ämne?
          </note>
          <note>
            Om Jabar Amin menar allvar med en likvärdig utbildning måste
            alla elever få möjlighet att få undervisning av en behörig lärare.
            Det ni gör är att begränsa dessa möjligheter kraftigt.
          </note>
          <note>
            Jag tror att många rektorer inte kommer att ta chansen att delta
            i fjärr ­ undervisning eftersom det kommer att innebära en ansträngning
            för dem att ansöka om försöksverksamhet. Det vore lättare att
            öppna för möjligheten att bedriva fjärrundervisning i flera ämnen
            på en gång.
          </note>
          <note type="speaker">
            Anf. 184 JABAR AMIN (MP) replik:
          </note>
          <note>
            Fru talman! Vi litar visst på lärarna och skolorna. Men vi litar
            inte på att Alliansen har rätt i denna fråga. Vi vill inte göra
            samma misstag som ni gjorde gång på gång under ert styre.
          </note>
          <note>
            Vi öppnar för fjärrundervisning. Vi ser till att de skolor som
            är i behov av detta får denna möjlighet, men vi öppnar inte dörren
            helt för alla försök. Vi vill inte genomföra ogenomtänkta förslag.
            Vi vill öppna, utvärdera och därefter gå vidare.
          </note>
          <note>
            Under åtta års tid gjorde ni inte något för fjärrundervisningen.
            Under åtta års tid lyckades varken Moderaterna eller de andra
            allianspartierna komma med det som de nu vill ha mer av. Det borde
            ni ha kommit på lite tidigare.
          </note>
          <note>
            Vi litar visst på skolorna, och vi öppnar för dem och ger dem
            en möjlighet. Det viktigaste för oss är varje elevs rätt till
            en likvärdig utbildning. De rätten kunde Alliansen inte bereda
            alla elever.
          </note>
          <note type="speaker">
            Anf. 185 MARIA STOCKHAUS (M) replik:
          </note>
          <note>
            Fru talman! Det är tråkigt att Jabar Amin inte litar på att allianspartierna
            har elevernas bästa för ögonen, men i just denna fråga är vi inte
            ensamma. Ganska många remissinstanser, bland annat SKL och Friskolornas
            Riksförbund, har varit tydliga med att de också står bakom möjligheten
            att bedriva fjärrundervisning i flera ämnen.
          </note>
          <note>
            Jag håller med Jabar Amin om att utvärdering är viktigt. Där
            lyckades allianspartierna tack vare sin följdmotion bredda och
            skärpa till skrivningarna om utvärdering av fjärrundervisning.
          </note>
          <note>
            Det är dock tråkigt att begränsa det till ett visst antal ämnen
            eller vissa ämnen och inte utgå från alla elevers rätt till undervisning
            av en behörig lärare. Finns det ingen behörig lärare – och kravet
            är uttryckligen att man måste ha undersökt möjligheten att få
            fram en behörig lärare – är alternativet att eleverna undervisas
            av en obehörig lärare. Är det ett bättre alternativ, Jabar Amin?
          </note>
          <note type="speaker">
            Anf. 186 JABAR AMIN (MP) replik:
          </note>
          <note>
            Fru talman! Som jag nämnde i mitt anförande är fjärrundervisning
            inte tydligt reglerad i nuvarande skollag. Nu gör vi det. Vi öppnar
            för en del skolor och för en del ämnen, men att öppna upp helt
            på ett område där man inte har varit förut är ogenomtänkt.
          </note>
          <note>
            Vi är överens om en utredning. Det finns två utredningar. Den
            ena hoppas jag är klar om ett år, och då kan vi diskutera den
            och förhoppningsvis komma överens. Då kan vi komma längre. Men
            just nu måste vi öppna för dessa ämnen för att det är viktigt
            för eleverna.
          </note>
          <note>
            Fru talman! Låt mig rätta Maria Stockhaus. Jag sa inte att Alliansen
            inte har elevernas bästa för ögonen. Jag sa att vi inte litar
            på att Alliansen har rätt förslag. Många gånger har ni ogenomtänkta
            förslag.
          </note>
          <note>
            I det här fallet är det inte genomtänkt. Först har man inte möjlighet
            att få fjärrundervisning enligt skollagen, och sedan öppnas det
            helt. Vi måste kunna utvärdera det vi gör. Ett år är inte så lång
            tid för att utvärdera och så småningom komma med försöksverksamhet.
          </note>
          <note>
            Fru talman! Till Maria Stockhaus vill jag säga att det vi har
            för ögonen är att kunna erbjuda varje elev en likvärdig utbildning.
            Det är vår utgångspunkt.
          </note>
          <note>
            Anf. 187 ULRIKA CARLSSON i Skövde (C) replik:
          </note>
          <note>
            Fru talman! Jabar Amin var väldigt tydlig med att det inte har
            funnits någon tydlighet tidigare, att det har skapats en otydlighet
            och att man inte vill öppna upp för ogenomtänkta förslag.
          </note>
          <note>
            Socialdemokraternas företrädare kallade den verksamhet som har
            pågått på många håll runt om i Sverige för en jättebra verksamhet.
            Den ska nu stoppas under ett år för att utvärdera och sedan komma
            tillbaka. Ändå ska man, som det står i propositionen, öppna för
            försöksverksamhet där det inte bör finnas någon begränsning av
            i vilka ämnen som fjärrundervisning kan bedrivas.
          </note>
          <note>
            Jag vill fråga Jabar Amin på vilket sätt han avser att arbeta
            för att stärka möjligheten för alla barn att få rätt till undervisning
            av behöriga lärare.
          </note>
          <note type="speaker">
            Anf. 188 JABAR AMIN (MP) replik:
          </note>
          <note>
            Fru talman! Låt mig påminna Ulrika Carlsson från Centerpartiet
            om att de satt vid makten i åtta år: 2006–2014. Om det var en
            så viktig fråga för Alliansen och Centerpartiet, varför kom ni
            inte med sådana idéer, förslag och lagar under åtta års tid, Ulrika
            Carlsson?
          </note>
          <note>
            Det är vi i den rödgröna regeringen som öppnar den möjligheten
            nu, för att garantera att alla barn får en likvärdig utbildning.
            Det är vi som öppnar upp, och det är vi som lagstiftar och ser
            till att den möjligheten finns.
          </note>
          <note>
            Men att gå fram med sådana ogenomtänkta förslag som ni vill öppna
            dörren för är helt och hållet fel. Vi måste utvärdera verksamheten.
            Det är en ny verksamhet i skollagens mening, och därför måste
            vi utvärdera.
          </note>
          <note>
            Vi öppnar för en del ämnen, där försök får göras med samma huvudman,
            men att öppna för entreprenad och alla möjliga sätt som ni vill
            är fel väg att gå. Vi måste kunna utvärdera.
          </note>
          <note>
            En miss under Alliansens tid var att ni kom med många ogenomtänkta
            förslag som ni rättade och reviderade gång efter annan här i riksdagen.
            Vi vill inte göra samma misstag. Vi vill göra rätt redan från
            början. Det lyckades inte Alliansen prestera.
          </note>
          <note>
            Anf. 189 ULRIKA CARLSSON i Skövde (C) replik:
          </note>
          <note>
            Fru talman! Från talarstolen har det framförts att den teknik
            som man använder för fjärrundervisning inte fanns 2006. Jabar
            Amin räknade förtjänstfullt upp varje enskilt årtal som alliansregeringen
            styrde. Mig veterligt lade inte Miljöpartiet vid något tillfälle
            fram något förslag om fjärrundervisning.
          </note>
          <note>
            Som Jabar Amin säkert vet är detta inte en helt ny verksamhet.
            I dag diskuterar vi fjärrundervisning, men under ganska många
            år har distansundervisning varit möjlig att genomföra från ett
            antal utbildningsenheter i Sverige, bland andra Korrespondensgymnasiet
            i Torsås.
          </note>
          <note>
            Jabar Amin vet säkert att det är en verksamhet som på olika sätt
            har arbetat för att tillgängliggöra kunskap för elever som av
            olika anledningar inte har möjlighet att delta i den ordinarie
            undervisningen eller som på det viset får tillgång till en behörig
            lärare.
          </note>
          <note>
            Fru talman! Jag förvånas över Miljöpartiets ton i debatten när
            man lyfter fram behovet av att skapa tydlighet och regler och
            ramar för allting. Min bild av Miljöpartiet har åtminstone tidigare
            varit att man har förespråkat pedagogisk utveckling och att man
            ska låta många blommor blomma. Man har lyssnat väl på Friskolornas
            riksförbund, som har fört fram dessa frågor o ch som har varit
            ganska kritiskt till att man i den här propositionen låser in
            fjärrundervisningen alltför mycket.
          </note>
          <note>
            Jabar Amin lyfter också fram det han kallar för tillkortakommanden
            från alliansregeringen, och han nämner ett enda exempel gång på
            gång på gång som handlar om det man vill komma tillbaka till.
            Givetvis funderar vi på vad vi kunde ha gjort annorlunda när det
            gäller lärarlegitimationen, men många av våra reformer har också
            visat sig verkligen stärka utveck ­ lingen av svensk skola.
          </note>
          <note type="speaker">
            Anf. 190 JABAR AMIN (MP) replik:
          </note>
          <note>
            Fru talman! Allianspartierna får bestämma sig nu. Ulrika Carlsson
            sa nyss att tekniken och dessa frågor är nya. Men det var bara
            en kvart sedan Maria Stockhaus från Moderaterna sa att det finns
            en uppsjö av erfarenheter av detta sedan lång tid tillbaka. När
            det passar säger ni att det finns lång erfarenhet, men när det
            inte passar är tekniken ny – nej, mina vänner.
          </note>
          <note>
            Det här är en viktig fråga för den rödgröna regeringen – att
            tillförsäkra varje barn en likvärdig utbildning. Det är ett steg
            framåt. Vi öppnar för fjärrundervisning, och vi ser till att våra
            elever får den möjligheten. Vi öppnar för en del ämnen, och vi
            utvärderar snabbt för att kunna gå vidare. Det är så man ska arbeta.
            Man ska inte arbeta ogenomtänkt.
          </note>
          <note>
            Centern tycker att det är bevärande att jag tar lärarlegitimationen
            som exempel gång på gång. Men det är ju det yttersta och bästa
            exemplet, eftersom ni var tvungna att komma till riksdagen fyra
            gånger och revidera den, trots att vi och Socialdemokraterna gång
            på gång sa till er: Vi är för lärarlegitimationen, men det här
            och det här måste man göra för att kunna gå vidare.
          </note>
          <note>
            Men nej, ni tyckte att ni visste bäst. Det är bara ett exempel.
            Vi går inte fram med förhastade och ogenomtänkta förslag. Vi går
            fram med förslag som är viktiga för eleverna, vi utvärderar och
            sedan går vi vidare. Det är så vi arbetar, fru talman.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 19 mars.)
          </note>
          <note>
            § 17 Anmälan om interpellation
          </note>
          <note>
            Följande interpellation hade framställts:
          </note>
          <note>
            den 17 mars
          </note>
          <note>
            2014/15:404 Riskerna med begränsade resurser för våra akutsjukhus
          </note>
          <note>
            av Lotta Olsson (M)
          </note>
          <note>
            till statsrådet Anders Ygeman (S)
          </note>
          <note>
            § 18 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 17 mars
          </note>
          <note>
            2014/15:310 Översyn av Arbetsförmedlingen
          </note>
          <note>
            av Roger Haddad (FP)
          </note>
          <note>
            till arbetsmarknadsminister Ylva Johansson (S)
          </note>
          <note>
            2014/15:311 Förmögenhetsskatten
          </note>
          <note>
            av Erik Ullenhag (FP)
          </note>
          <note>
            till finansminister Magdalena Andersson (S)
          </note>
          <note>
            2014/15:312 Europaparlamentets resolution om fredade zoner i
            Irak
          </note>
          <note>
            av Sofia Damm (KD)
          </note>
          <note>
            till utrikesminister Margot Wallström (S)
          </note>
          <note>
            2014/15:313 Tillsättande av en förhandlingsperson för Bromma
            flygplats
          </note>
          <note>
            av Edward Riedl (M)
          </note>
          <note>
            till statsrådet Anna Johansson (S)
          </note>
          <note>
            2014/15:314 Uppmärksammande av 100-årsminnet av folkmordet seyfo
            den 24 april 2015
          </note>
          <note>
            av Robert Hannah (FP)
          </note>
          <note>
            till utrikesminister Margot Wallström (S)
          </note>
          <note>
            2014/15:315 Stockholmscentraliseringen av statens förvaltningsmyndigheter
          </note>
          <note>
            av Robert Hannah (FP)
          </note>
          <note>
            till statsrådet Ardalan Shekarabi (S)
          </note>
          <note>
            2014/15:316 Utbildning mot terrorism och radikalisering
          </note>
          <note>
            av Maria Plass (M)
          </note>
          <note>
            till utbildningsminister Gustav Fridolin (MP)
          </note>
          <note>
            § 19 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 18 mars
          </note>
          <note>
            2014/15:275 MSB:s insats mot ebola i Liberia
          </note>
          <note>
            av Karin Rågsjö (V)
          </note>
          <note>
            till statsrådet Gabriel Wikström (S)
          </note>
          <note>
            2014/15:276 Höjda lokalkostnader för Försvarsmakten
          </note>
          <note>
            av Hans Wallmark (M)
          </note>
          <note>
            till försvarsminister Peter Hultqvist (S)
          </note>
          <note>
            2014/15:280 Översyn av Arbetsförmedlingen
          </note>
          <note>
            av Elisabeth Svantesson (M)
          </note>
          <note>
            till arbetsmarknadsminister Ylva Johansson (S)
          </note>
          <note>
            2014/15:282 Åtgärder med anledning av varsel inom telekomindustrin
            i Lund
          </note>
          <note>
            av Mats Persson (FP)
          </note>
          <note>
            till arbetsmarknadsminister Ylva Johansson (S)
          </note>
          <note>
            2014/15:283 Varsel vid Sony Mobile i Lund
          </note>
          <note>
            av Boriana Åberg (M)
          </note>
          <note>
            till arbetsmarknadsminister Ylva Johansson (S)
          </note>
          <note>
            § 20 Kammaren åtskildes kl. 19.17.
          </note>
          <note>
            Förhandlingarna leddes
          </note>
          <note>
            av ålderspresidenten från sammanträdets början till och med §
            4 anf. 40 (delvis),
          </note>
          <note>
            av tredje vice talmannen därefter till och med § 7 anf. 81 (delvis),
          </note>
          <note>
            av ålderspresidenten därefter till och med § 9 anf. 121 (delvis),
          </note>
          <note>
            av talmannen därefter till och med § 14 anf. 142 (delvis) och
          </note>
          <note>
            av tredje vice talmannen därefter till sammanträdets slut.
          </note>
          <note>
            Vid protokollet
          </note>
          <note>
            ANDERS NORIN
          </note>
          <note>
            /Eva-Lena Ekman
          </note>
          <note>
            Innehållsförteckning
          </note>
          <note>
            § 1 Anmälan om fördröjda svar på interpellationer
          </note>
          <note>
            § 2 Ärenden för hänvisning till utskott
          </note>
          <note>
            § 3 Ärenden för bordläggning
          </note>
          <note>
            § 4 Näringspolitik
          </note>
          <note>
            Näringsutskottets betänkande 2014/15:NU10
          </note>
          <note>
            Anf. 1 LARS HJÄLMERED (M)
          </note>
          <note>
            Anf. 2 JOSEF FRANSSON (SD)
          </note>
          <note>
            Anf. 3 LARS HJÄLMERED (M) replik
          </note>
          <note>
            Anf. 4 JOSEF FRANSSON (SD) replik
          </note>
          <note>
            Anf. 5 LARS HJÄLMERED (M) replik
          </note>
          <note>
            Anf. 6 JOSEF FRANSSON (SD) replik
          </note>
          <note>
            Anf. 7 HELENA LINDAHL (C)
          </note>
          <note>
            Anf. 8 BIRGER LAHTI (V)
          </note>
          <note>
            Anf. 9 LARS HJÄLMERED (M) replik
          </note>
          <note>
            Anf. 10 BIRGER LAHTI (V) replik
          </note>
          <note>
            Anf. 11 LARS HJÄLMERED (M) replik
          </note>
          <note>
            Anf. 12 BIRGER LAHTI (V) replik
          </note>
          <note>
            Anf. 13 HELENA LINDAHL (C) replik
          </note>
          <note>
            Anf. 14 BIRGER LAHTI (V) replik
          </note>
          <note>
            Anf. 15 HELENA LINDAHL (C) replik
          </note>
          <note>
            Anf. 16 BIRGER LAHTI (V) replik
          </note>
          <note>
            Anf. 17 SAID ABDU (FP)
          </note>
          <note>
            Anf. 18 PENILLA GUNTHER (KD)
          </note>
          <note>
            Anf. 19 BIRGER LAHTI (V) replik
          </note>
          <note>
            Anf. 20 PENILLA GUNTHER (KD) replik
          </note>
          <note>
            Anf. 21 BIRGER LAHTI (V) replik
          </note>
          <note>
            Anf. 22 PENILLA GUNTHER (KD) replik
          </note>
          <note>
            Anf. 23 ANNA-CAREN SÄTHERBERG (S)
          </note>
          <note>
            Anf. 24 LARS HJÄLMERED (M) replik
          </note>
          <note>
            Anf. 25 ANNA-CAREN SÄTHERBERG (S) replik
          </note>
          <note>
            Anf. 26 LARS HJÄLMERED (M) replik
          </note>
          <note>
            Anf. 27 ANNA-CAREN SÄTHERBERG (S) replik
          </note>
          <note>
            Anf. 28 HELENA LINDAHL (C) replik
          </note>
          <note>
            Anf. 29 ANNA-CAREN SÄTHERBERG (S) replik
          </note>
          <note>
            Anf. 30 HELENA LINDAHL (C) replik
          </note>
          <note>
            Anf. 31 ANNA-CAREN SÄTHERBERG (S) replik
          </note>
          <note>
            Anf. 32 JOSEF FRANSSON (SD) replik
          </note>
          <note>
            Anf. 33 ANNA-CAREN SÄTHERBERG (S) replik
          </note>
          <note>
            Anf. 34 JOSEF FRANSSON (SD) replik
          </note>
          <note>
            Anf. 35 ANNA-CAREN SÄTHERBERG (S) replik
          </note>
          <note>
            Anf. 36 SAID ABDU (FP) replik
          </note>
          <note>
            Anf. 37 ANNA-CAREN SÄTHERBERG (S) replik
          </note>
          <note>
            Anf. 38 SAID ABDU (FP) replik
          </note>
          <note>
            Anf. 39 ANNA-CAREN SÄTHERBERG (S) replik
          </note>
          <note>
            Anf. 40 ELISABET KNUTSSON (MP)
          </note>
          <note>
            Anf. 41 LARS HJÄLMERED (M) replik
          </note>
          <note>
            Anf. 42 ELISABET KNUTSSON (MP) replik
          </note>
          <note>
            Anf. 43 LARS HJÄLMERED (M) replik
          </note>
          <note>
            Anf. 44 ELISABET KNUTSSON (MP) replik
          </note>
          <note>
            Anf. 45 HELENA LINDAHL (C) replik
          </note>
          <note>
            Anf. 46 ELISABET KNUTSSON (MP) replik
          </note>
          <note>
            Anf. 47 HELENA LINDAHL (C) replik
          </note>
          <note>
            Anf. 48 ELISABET KNUTSSON (MP) replik
          </note>
          <note>
            Anf. 49 HANS ROTHENBERG (M)
          </note>
          <note>
            Anf. 50 ANNA WALLÉN (S)
          </note>
          <note>
            Anf. 51 LARS HJÄLMERED (M) replik
          </note>
          <note>
            Anf. 52 ANNA WALLÉN (S) replik
          </note>
          <note>
            Anf. 53 LARS HJÄLMERED (M) replik
          </note>
          <note>
            Anf. 54 ANNA WALLÉN (S) replik
          </note>
          <note>
            Anf. 55 HANS ROTHENBERG (M) replik
          </note>
          <note>
            Anf. 56 ANNA WALLÉN (S) replik
          </note>
          <note>
            Anf. 57 HANS ROTHENBERG (M) replik
          </note>
          <note>
            Anf. 58 ANNA WALLÉN (S) replik
          </note>
          <note>
            Anf. 59 PENILLA GUNTHER (KD) replik
          </note>
          <note>
            Anf. 60 ANNA WALLÉN (S) replik
          </note>
          <note>
            Anf. 61 PENILLA GUNTHER (KD) replik
          </note>
          <note>
            Anf. 62 ANNA WALLÉN (S) replik
          </note>
          <note>
            Anf. 63 HELENA LINDAHL (C)
          </note>
          <note>
            (Beslut fattades under § 13.)
          </note>
          <note>
            § 5 Riksrevisionens rapport om förvaltningen av regionala projektmedel
          </note>
          <note>
            Näringsutskottets betänkande 2014/15:NU8
          </note>
          <note>
            Anf. 64 MATTIAS BÄCKSTRÖM JOHANSSON (SD)
          </note>
          <note>
            Anf. 65 MATTIAS JONSSON (S)
          </note>
          <note>
            Anf. 66 ANN-CHARLOTTE HAMMAR JOHNSSON (M)
          </note>
          <note>
            Anf. 67 ANDERS AHLGREN (C)
          </note>
          <note>
            Anf. 68 HÅKAN SVENNELING (V)
          </note>
          <note>
            Anf. 69 PENILLA GUNTHER (KD)
          </note>
          <note>
            (Beslut fattades under § 13.)
          </note>
          <note>
            § 6 Immaterialrättsliga frågor
          </note>
          <note>
            Näringsutskottets betänkande 2014/15:NU11
          </note>
          <note>
            (Beslut fattades under § 13.)
          </note>
          <note>
            § 7 Straffrättsliga frågor
          </note>
          <note>
            Justitieutskottets betänkande 2014/15:JuU14
          </note>
          <note>
            Anf. 70 LAWEN REDAR (S)
          </note>
          <note>
            Anf. 71 KRISTER HAMMARBERGH (M)
          </note>
          <note>
            Anf. 72 LAWEN REDAR (S) replik
          </note>
          <note>
            Anf. 73 KRISTER HAMMARBERGH (M) replik
          </note>
          <note>
            Anf. 74 LAWEN REDAR (S) replik
          </note>
          <note>
            Anf. 75 KRISTER HAMMARBERGH (M) replik
          </note>
          <note>
            Anf. 76 KENT EKEROTH (SD)
          </note>
          <note>
            Anf. 77 KRISTER HAMMARBERGH (M) replik
          </note>
          <note>
            Anf. 78 KENT EKEROTH (SD) replik
          </note>
          <note>
            Anf. 79 KRISTER HAMMARBERGH (M) replik
          </note>
          <note>
            Anf. 80 KENT EKEROTH (SD) replik
          </note>
          <note>
            Anf. 81 ANNIKA HIRVONEN (MP)
          </note>
          <note>
            Anf. 82 KRISTER HAMMARBERGH (M) replik
          </note>
          <note>
            Anf. 83 ANNIKA HIRVONEN (MP) replik
          </note>
          <note>
            Anf. 84 KRISTER HAMMARBERGH (M) replik
          </note>
          <note>
            Anf. 85 ANNIKA HIRVONEN (MP) replik
          </note>
          <note>
            Anf. 86 JOHAN HEDIN (C)
          </note>
          <note>
            Anf. 87 ANNIKA HIRVONEN (MP) replik
          </note>
          <note>
            Anf. 88 JOHAN HEDIN (C) replik
          </note>
          <note>
            Anf. 89 ANNIKA HIRVONEN (MP) replik
          </note>
          <note>
            Anf. 90 JOHAN HEDIN (C) replik
          </note>
          <note>
            Anf. 91 ROGER HADDAD (FP)
          </note>
          <note>
            Anf. 92 ANDREAS CARLSON (KD)
          </note>
          <note>
            Anf. 93 MIA SYDOW MÖLLEBY (V)
          </note>
          <note>
            (Beslut fattades under § 13.)
          </note>
          <note>
            § 8 Processrättsliga frågor
          </note>
          <note>
            Justitieutskottets betänkande 2014/15:JuU15
          </note>
          <note>
            Anf. 94 ANDERS HANSSON (M)
          </note>
          <note>
            Anf. 95 ADAM MARTTINEN (SD)
          </note>
          <note>
            Anf. 96 JOHAN HEDIN (C)
          </note>
          <note>
            Anf. 97 ROGER HADDAD (FP)
          </note>
          <note>
            Anf. 98 ANDREAS CARLSON (KD)
          </note>
          <note>
            Anf. 99 SUSANNE EBERSTEIN (S)
          </note>
          <note>
            Anf. 100 ANDERS HANSSON (M) replik
          </note>
          <note>
            Anf. 101 SUSANNE EBERSTEIN (S) replik
          </note>
          <note>
            Anf. 102 ANDERS HANSSON (M) replik
          </note>
          <note>
            Anf. 103 SUSANNE EBERSTEIN (S) replik
          </note>
          <note>
            Anf. 104 ANNIKA HIRVONEN (MP)
          </note>
          <note>
            Anf. 105 ANDERS HANSSON (M) replik
          </note>
          <note>
            Anf. 106 ANNIKA HIRVONEN (MP) replik
          </note>
          <note>
            Anf. 107 ANDERS HANSSON (M) replik
          </note>
          <note>
            Anf. 108 ANNIKA HIRVONEN (MP) replik
          </note>
          <note>
            Anf. 109 MARIA ABRAHAMSSON (M)
          </note>
          <note>
            Anf. 110 SUSANNE EBERSTEIN (S) replik
          </note>
          <note>
            Anf. 111 MARIA ABRAHAMSSON (M) replik
          </note>
          <note>
            Anf. 112 SUSANNE EBERSTEIN (S) replik
          </note>
          <note>
            Anf. 113 MARIA ABRAHAMSSON (M) replik
          </note>
          <note>
            Anf. 114 BEATRICE ASK (M)
          </note>
          <note>
            Anf. 115 SUSANNE EBERSTEIN (S)
          </note>
          <note>
            Anf. 116 BEATRICE ASK (M) replik
          </note>
          <note>
            Anf. 117 SUSANNE EBERSTEIN (S) replik
          </note>
          <note>
            Anf. 118 BEATRICE ASK (M) replik
          </note>
          <note>
            Anf. 119 SUSANNE EBERSTEIN (S) replik
          </note>
          <note>
            (Beslut fattades under § 13.)
          </note>
          <note>
            § 9 Offentlig upphandling
          </note>
          <note>
            Finansutskottets betänkande 2014/15:FiU27
          </note>
          <note>
            Anf. 120 DENNIS DIOUKAREV (SD)
          </note>
          <note>
            Anf. 121 MONICA GREEN (S)
          </note>
          <note>
            Anf. 122 MARIA MALMER STENERGARD (M)
          </note>
          <note>
            Anf. 123 MONICA GREEN (S) replik
          </note>
          <note>
            Anf. 124 MARIA MALMER STENERGARD (M) replik
          </note>
          <note>
            Anf. 125 MONICA GREEN (S) replik
          </note>
          <note>
            Anf. 126 MARIA MALMER STENERGARD (M) replik
          </note>
          <note>
            Anf. 127 JANINE ALM ERICSON (MP)
          </note>
          <note>
            (Beslut fattades under § 13.)
          </note>
          <note>
            § 10 Statlig förvaltning och statistikfrågor
          </note>
          <note>
            Finansutskottets betänkande 2014/15:FiU25
          </note>
          <note>
            Anf. 128 JÖRGEN ANDERSSON (M)
          </note>
          <note>
            Anf. 129 DENNIS DIOUKAREV (SD)
          </note>
          <note>
            Anf. 130 HÅKAN SVENNELING (V)
          </note>
          <note>
            Anf. 131 JÖRGEN HELLMAN (S)
          </note>
          <note>
            Anf. 132 ROGER RICHTOFF (SD)
          </note>
          <note>
            (Beslut fattades under § 13.)
          </note>
          <note>
            § 11 Kommunala frågor
          </note>
          <note>
            Finansutskottets betänkande 2014/15:FiU26
          </note>
          <note>
            Anf. 133 NIKLAS KARLSSON (S)
          </note>
          <note>
            (forts. § 14)
          </note>
          <note>
            Ajournering
          </note>
          <note>
            Återupptagna förhandlingar
          </note>
          <note>
            § 12 Beslut om ärenden som slutdebatterats den 12 mars
          </note>
          <note>
            UbU9 Grundskolan
          </note>
          <note>
            UbU4 Utbildning för elever i samhällsvård och på sjukhus
          </note>
          <note>
            § 13 Beslut om ärenden som slutdebatterats vid dagens sammanträde
          </note>
          <note>
            NU10 Näringspolitik
          </note>
          <note>
            NU8 Riksrevisionens rapport om förvaltningen av regionala projektmedel
          </note>
          <note>
            NU11 Immaterialrättsliga frågor
          </note>
          <note>
            JuU14 Straffrättsliga frågor
          </note>
          <note>
            JuU15 Processrättsliga frågor
          </note>
          <note>
            FiU27 Offentlig upphandling
          </note>
          <note>
            FiU25 Statlig förvaltning och statistikfrågor
          </note>
          <note>
            § 14 (forts. från § 11) Kommunala frågor (forts. FiU26)
          </note>
          <note>
            Anf. 134 JONAS JACOBSSON GJÖRTLER (M)
          </note>
          <note>
            Anf. 135 JANINE ALM ERICSON (MP)
          </note>
          <note>
            Anf. 136 ANDERS AHLGREN (C)
          </note>
          <note>
            Anf. 137 ULLA ANDERSSON (V)
          </note>
          <note>
            Anf. 138 ANDERS AHLGREN (C) replik
          </note>
          <note>
            Anf. 139 ULLA ANDERSSON (V) replik
          </note>
          <note>
            Anf. 140 ANDERS AHLGREN (C) replik
          </note>
          <note>
            Anf. 141 ULLA ANDERSSON (V) replik
          </note>
          <note>
            Anf. 142 JONAS JACOBSSON GJÖRTLER (M) replik
          </note>
          <note>
            Anf. 143 ULLA ANDERSSON (V) replik
          </note>
          <note>
            Anf. 144 JONAS JACOBSSON GJÖRTLER (M) replik
          </note>
          <note>
            Anf. 145 ULLA ANDERSSON (V) replik
          </note>
          <note>
            Anf. 146 RASMUS LING (MP)
          </note>
          <note>
            Anf. 147 ANDERS AHLGREN (C) replik
          </note>
          <note>
            Anf. 148 RASMUS LING (MP) replik
          </note>
          <note>
            Anf. 149 ANDERS AHLGREN (C) replik
          </note>
          <note>
            Anf. 150 RASMUS LING (MP) replik
          </note>
          <note>
            Anf. 151 FINN BENGTSSON (M)
          </note>
          <note>
            (Beslut skulle fattas den 19 mars.)
          </note>
          <note>
            § 15 Mervärdesskatt
          </note>
          <note>
            Skatteutskottets betänkande 2014/15:SkU19
          </note>
          <note>
            Anf. 152 DAVID LÅNG (SD)
          </note>
          <note>
            Anf. 153 EMMA WALLRUP (V)
          </note>
          <note>
            Anf. 154 PER ÅSLING (C)
          </note>
          <note>
            Anf. 155 ADNAN DIBRANI (S)
          </note>
          <note>
            Anf. 156 MARIA PLASS (M)
          </note>
          <note>
            Anf. 157 RASMUS LING (MP)
          </note>
          <note>
            Anf. 158 ARON MODIG (KD)
          </note>
          <note>
            (Beslut skulle fattas den 19 mars.)
          </note>
          <note>
            § 16 Möjligheter till fjärrundervisning
          </note>
          <note>
            Utbildningsutskottets betänkande 2014/15:UbU3
          </note>
          <note>
            Anf. 159 MARIA STOCKHAUS (M)
          </note>
          <note>
            Anf. 160 ULRIKA CARLSSON i Skövde (C)
          </note>
          <note>
            Anf. 161 DANIEL RIAZAT (V)
          </note>
          <note>
            Anf. 162 MARIA STOCKHAUS (M) replik
          </note>
          <note>
            Anf. 163 DANIEL RIAZAT (V) replik
          </note>
          <note>
            Anf. 164 MARIA STOCKHAUS (M) replik
          </note>
          <note>
            Anf. 165 DANIEL RIAZAT (V) replik
          </note>
          <note>
            Anf. 166 CHRISTER NYLANDER (FP)
          </note>
          <note>
            Anf. 167 ANNIKA ECLUND (KD)
          </note>
          <note>
            Anf. 168 GUNILLA SVANTORP (S)
          </note>
          <note>
            Anf. 169 MARIA STOCKHAUS (M) replik
          </note>
          <note>
            Anf. 170 GUNILLA SVANTORP (S) replik
          </note>
          <note>
            Anf. 171 MARIA STOCKHAUS (M) replik
          </note>
          <note>
            Anf. 172 GUNILLA SVANTORP (S) replik
          </note>
          <note>
            Anf. 173 ULRIKA CARLSSON i Skövde (C) replik
          </note>
          <note>
            Anf. 174 GUNILLA SVANTORP (S) replik
          </note>
          <note>
            Anf. 175 ULRIKA CARLSSON i Skövde (C) replik
          </note>
          <note>
            Anf. 176 GUNILLA SVANTORP (S) replik
          </note>
          <note>
            Anf. 177 STEFAN JAKOBSSON (SD)
          </note>
          <note>
            Anf. 178 DANIEL RIAZAT (V) replik
          </note>
          <note>
            Anf. 179 STEFAN JAKOBSSON (SD) replik
          </note>
          <note>
            Anf. 180 DANIEL RIAZAT (V) replik
          </note>
          <note>
            Anf. 181 STEFAN JAKOBSSON (SD) replik
          </note>
          <note>
            Anf. 182 JABAR AMIN (MP)
          </note>
          <note>
            Anf. 183 MARIA STOCKHAUS (M) replik
          </note>
          <note>
            Anf. 184 JABAR AMIN (MP) replik
          </note>
          <note>
            Anf. 185 MARIA STOCKHAUS (M) replik
          </note>
          <note>
            Anf. 186 JABAR AMIN (MP) replik
          </note>
          <note>
            Anf. 187 ULRIKA CARLSSON i Skövde (C) replik
          </note>
          <note>
            Anf. 188 JABAR AMIN (MP) replik
          </note>
          <note>
            Anf. 189 ULRIKA CARLSSON i Skövde (C) replik
          </note>
          <note>
            Anf. 190 JABAR AMIN (MP) replik
          </note>
          <note>
            (Beslut skulle fattas den 19 mars.)
          </note>
          <note>
            § 17 Anmälan om interpellation
          </note>
          <note>
            § 18 Anmälan om frågor för skriftliga svar
          </note>
          <note>
            § 19 Anmälan om skriftliga svar på frågor
          </note>
          <note>
            § 20 Kammaren åtskildes kl. 19.17.
          </note>
          <note>
            Tryck: Elanders, Vällingby 2015
          </note>
        </div>
      </body>
    </text>
  </TEI>
</teiCorpus>
