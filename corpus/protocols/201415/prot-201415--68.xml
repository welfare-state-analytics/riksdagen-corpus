<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201415</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201415</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201415--68</head>
          <docDate when="2015-03-06 00:00:00">2015-03-06 00:00:00</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 18 februari justerades.
          </note>
          <note>
            § 2 Anmälan om återtagande av plats i riksdagen
          </note>
          <note>
            Talmannen anmälde att Jeff Ahl (SD) skulle återta sin plats i
            riksdagen från och med den 11 mars, varigenom uppdraget som ersättare
            skulle upphöra för Monica Tedestam Berglöw (SD).
          </note>
          <note>
            § 3 Anmälan om ny ersättare
          </note>
          <note>
            Talmannen anmälde att Crister Spets (SD) skulle tjänstgöra som
            ersättare för Margareta Larsson (SD) under tiden för hennes ledighet
            den 11 mars–31 mars.
          </note>
          <note>
            § 4 Avsägelser
          </note>
          <note>
            Talmannen meddelade
          </note>
          <note>
            att Johan P ehrson (FP) avsagt sig uppdragen som ledamot i justitieutskottet
            och som suppleant i konstitutionsutskottet,
          </note>
          <note>
            att Lars Tysklind (F P) avsagt sig uppdragen som ledamot i trafikutskottet
            och som suppleant i miljö- och jordbruksutskottet,
          </note>
          <note>
            att Fredrik Malm (FP) avsagt sig uppdraget som ledamot i miljö-
            och jordbruksutskottet,
          </note>
          <note>
            att Roger Haddad (FP) avsagt sig uppdraget som ledamot i arbetsmarknadsutskottet
            och
          </note>
          <note>
            att Said Abdu (FP) avsagt sig uppdraget som suppleant i trafikutskottet.
          </note>
          <note>
            Kammaren biföll dessa avsägelser.
          </note>
          <note>
            § 5 Anmälan om kompletteringsval
          </note>
          <note>
            Talmannen meddelade att Folkpartiets riksdagsgrupp anmält Roger
            Haddad som ledamot i justitieutskottet, Said Abdu som ledamot
            i trafikut ­ skottet, Lars Tysklind som ledamot i miljö- och jordbruksutskottet
            och som suppleant i trafikutskottet, Fredrik Malm som ledamot
            i arbetsmark ­ nadsutskottet och som suppleant i miljö- och jordbruksutskottet,
            Tina Acketoft som suppleant i konstitutionsutskottet samt Nina
            Lundström som suppleant i EU-nämnden under Birgitta Ohlssons ledighet.
          </note>
          <note>
            Talmannen förklarade valda till
          </note>
          <note>
            ledamot i justitieutskottet
          </note>
          <note>
            Roger Haddad (FP)
          </note>
          <note>
            ledamot i trafikutskottet
          </note>
          <note>
            Said Abdu (FP)
          </note>
          <note>
            ledamot i miljö- och jordbruksutskottet
          </note>
          <note>
            Lars Tysklind (FP)
          </note>
          <note>
            ledamot i arbetsmarknadsutskottet
          </note>
          <note>
            Fredrik Malm (FP)
          </note>
          <note>
            suppleant i konstitutionsutskottet
          </note>
          <note>
            Tina Acketoft (FP)
          </note>
          <note>
            suppleant i trafikutskottet
          </note>
          <note>
            Lars Tysklind (FP)
          </note>
          <note>
            suppleant i miljö- och jordbruksutskottet
          </note>
          <note>
            Fredrik Malm (FP)
          </note>
          <note>
            Talmannen förklarade vald under tiden den 6 mars–7 april till
          </note>
          <note>
            suppleant i EU-nämnden
          </note>
          <note>
            Nina Lundström (FP)
          </note>
          <note>
            § 6 Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2014/15:327
          </note>
          <note>
            Till riksdagen
          </note>
          <note>
            Interpellation 2014/15:327 Sveriges hållning till Republiken
            Kina (Taiwan)
          </note>
          <note>
            av Hans Rothenberg (M)
          </note>
          <note>
            Interpellationen kommer att besvaras fredagen den 20 mars.
          </note>
          <note>
            Skälet till dröjsmålet är resor.
          </note>
          <note>
            Stockholm den 5 mars 2015
          </note>
          <note>
            Utrikesdepartementet
          </note>
          <note>
            Margot Wallström (S)
          </note>
          <note>
            Enligt uppdrag
          </note>
          <note>
            Fredrik Jörgensen
          </note>
          <note>
            Expeditionschef
          </note>
          <note>
            § 7 Ärende för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Proposition
          </note>
          <note>
            2014/15:60 till försvarsutskottet
          </note>
          <note>
            § 8 Svar på interpellation 2014/15:271 om anställningsvillkor
            och trygghet för löntagarna vid upphandling
          </note>
          <note type="speaker">
            Anf. 1 Arbetsmarknadsminister YLVA JOHANSSON (S):
          </note>
          <note>
            Herr talman! Jonas Sjöstedt har frågat mig vad jag avser att
            göra för att komma till rätta med situationen att anställdas rättigheter
            sätts ur spel i samband med upphandlingar.
          </note>
          <note>
            Jag kan inte uttala mig om den enskilda upphandling i Östergötland
            som Jonas Sjöstedt tar upp som exempel. Den offentliga upphandlingen
            omsätter stora belopp, och många anställda berörs. De anställdas
            trygghet när verksamheter upphandlas är en både stor och viktig
            fråga.
          </note>
          <note>
            I anställningsskyddslagen och medbestämmandelagen finns skydds
            ­ regler när det är fråga om övergång av verksamhet. Reglerna
            bygger på EU:s överlåtelsedirektiv. Vid en övergång av verksamhet
            övergår över ­ låtarens rättigheter och skyldigheter på grund
            av de anställningsavtal och de anställningsförhållanden som gäller
            vid övergången till den nya arbets ­ givaren. Vad som är övergång
            av verksamhet avgörs ytterst av EU-dom ­ stolens praxis. En bedömning
            av omständigheterna ska göras i varje enskilt fall.
          </note>
          <note>
            En övergång är i sig inte saklig grund för att säga upp en arbetstagare.
            Det hindrar dock inte uppsägningar av ekonomiska, tekniska eller
            organisatoriska skäl, där förändringar av arbetsstyrkan ingår.
            Vidare finns i medbestämmandelagen bland annat regler om att när
            en arbetstagares anställningsavtal och anställningsförhållanden
            har övergått till en ny arbetsgivare är den nya arbetsgivaren
            under ett år från övergången skyldig att tillämpa anställningsvillkoren
            i det kollektivavtal som gällde för den tidigare arbetsgivaren,
            om inte kollektivavtalets giltighet har löpt ut eller ett nytt
            kollektivavtal har börjat gälla för de övertagna arbetstagarna.
          </note>
          <note>
            Herr talman! Jag vill också framhålla vikten av den svenska arbetsmarknadsmodellen.
            De berörda fackliga organisationerna har rätt till information
            och har möjlighet att påverka planeringen av upphandlingar inom
            ramen för samverkan eller med stöd av medbestämmandelagen. Frågor
            om övergång av verksamhet omfattas av den primära förhandlingsskyldigheten.
            Även om inte arbetsgivaren skulle vara bunden av något kollektivavtal
            alls är han eller hon skyldig att ta initiativ till förhandling
            med alla berörda arbetstagarorganisationer i frågor som rör övergång
            av verksamhet. Arbetsmarknadens parter har också möjlighet att
            närmare reglera frågan om arbetstagarnas rättigheter vid övergång
            av verksamhet i kollektivavtal.
          </note>
          <note>
            Reglerna om övergång av verksamhet gäller enligt EU-domstolen
            inte bara i de fall där det är fråga om ett direkt avtalsförhållande
            mellan två företag utan även när två företag efter varandra i
            en offentlig upphandling har tilldelats driften av en verksamhet.
            När en offentlig upphandling leder till en övergång av verksamhet
            i den mening som avses i anställningsskyddslagen blir alltså leverantören
            skyldig att ta över personalen.
          </note>
          <note>
            Det är en fråga för våra kommuner, landsting och andra upphandlande
            myndigheter att utforma ramarna för de upphandlande verksamheterna.
            Här har bland annat utformningen av förfrågningsunderlaget betydelse.
            Det kan också vara så att de i vissa fall väljer att hellre bedriva
            verksamheten i egen regi. När de väljer att lägga ut verksamheter
            genom offentlig upphandling är det viktigt att möjligheter finns
            för att dessa verksamheter ska utföras på långsiktigt fungerande
            marknader med seriösa företag. Personalens trygghet kan vara en
            viktig del av kvaliteten i välfärden.
          </note>
          <note>
            Låt mig även i detta sammanhang nämna att regeringen just för
            att värna den svenska arbetsmarknadsmodellen och säkerställa att
            goda villkor ska råda har tillsatt en utredning om upphandling
            och villkor enligt kollektivavtal. Regeringen har också aviserat
            att vi avser att ratificera ILO:s konvention nr 94.
          </note>
          <note>
            Regeringen förbereder nu inrättandet av en ny myndighet för att
            samla upphandlingsstödet, som därigenom ska förstärkas. Alla som
            upphandlar ska kunna få stöd för att formulera sina behov på ett
            sätt som garanterar att man får vad man önskar också vad gäller
            dem som arbetar i upphandlade verksamheter. Inom ramen för detta
            arbete blir det viktigt dels att titta på verksamheter som lyckats
            väl, dels att uppmärksamma de möjligheter som de nya upphandlingsdirektiven
            och den förordning som finns för kollektivtrafikområdet ger. Regeringen
            startar nu även upp arbetet med att ta fram en mer omfattande
            nationell strategi för upphandling. Viktiga utgångspunkter i denna
            strategi ska bland annat vara utveckling av offentlig verksamhet
            samt sociala och miljömässiga hänsyn.
          </note>
          <note type="speaker">
            Anf. 2 JONAS SJÖSTEDT (V):
          </note>
          <note>
            Herr talman! Minister Ylva Johansson! Jag vill tacka för det
            svar som jag har fått.
          </note>
          <note>
            För några veckor sedan var jag på en bussdepå utanför Linköping
            och träffade några av de 300 busschaufförer som sägs upp för att
            en del av busstrafiken i Östergötland ska upphandlas. Det är klart
            att de var besvikna och oroliga. De funderade på vad som ska hända
            i deras liv när de inte vet om de kommer att ha kvar sitt arbete
            eller vilka villkor de får på sitt arbete om de får ha kvar det.
          </note>
          <note>
            Många av chaufförerna har kört buss i årtionden. De går upp tidigt
            på morgonen. De går och lägger sig sent på kvällen. De jobbar
            på helgerna för att kollektivtrafiken ska fungera. Deras arbete
            är värt respekt.
          </note>
          <note>
            Nu ska de söka om sina egna jobb. De får hoppas att de får dem.
            Kanske är det en del som inte får sitt eget jobb när de söker
            om det. Kanske får de en deltidstjänst när de behöver en heltid
            för att klara sig. Kanske får de en annan anställningsform.
          </note>
          <note>
            Upphandlingssystemet innebär att de företag som lägger de billigaste
            anbuden ofta får kontrakten. Det innebär att man pressar löner
            och anställningsvillkor. Det finns en logik som säger att om man
            har många nyanställda eller många subventionerade anställningar
            från Arbetsförmed ­ lingen är det lättare att vinna upphandlingen.
            Det gör det svårare för långsiktiga, seriösa företag, som har
            ordentlig betalning, kollektivavtal och folk som har många tjänsteår,
            att vinna upphandlingen.
          </note>
          <note>
            Det finns en märklig logik som gör att den som behandlar de anställda
            väl har svårare att vinna kontrakten. Det är precis tvärtemot
            vad jag tror att både du och jag skulle vilja se, alltså att de
            goda arbetsgivarna vinner. Det ligger i detta att man kan lägga
            underbud genom att inte respektera tidigare villkor för anställning.
            Den logiken måste vi bryta.
          </note>
          <note>
            I Östergötland är det 300 den här gången. Snart är det ett par
            tusen som kanske ska råka ut för samma sak i Östgötatrafiken.
            Över landet handlar det om tiotusentals personer som går igenom
            oron att behöva söka om sina jobb och ibland få sämre arbetsvillkor
            eller inget arbete alls. Jag menar att det här är orimligt. Det
            är en lucka i anställningsskyddet. Det är att inte visa respekt
            för människors arbete.
          </note>
          <note>
            Vi har varit överens om att man ska kräva kollektivavtal eller
            minst samma villkor som finns i kollektivavtal när man upphandlar.
            Det är bra. Det ska vi göra, Vänsterpartiet och regeringen tillsammans.
            Men den här luckan måste täppas till, för den gör att man sätter
            anställningsskyddet ur spel.
          </note>
          <note>
            För fackförbundet Kommunal är detta en stor och viktig fråga
            som har varit en del av avtalsrörelsen. Men det är faktiskt vi
            i politiken som upphandlar. Det är skattepengar som betalar. Det
            är vi som ansvarar för att det vi köper också följs av goda arbetsvillkor.
            Vi kan alltså inte säga att detta är något för parterna att besluta
            om. Det är faktiskt vi som bestämmer villkoren vid upphandlingar.
            Jag menar att vi ska använda det inflytandet för att göra detta
            på ett bra sätt.
          </note>
          <note>
            Jag tror att de flesta skattebetalare vill att deras busschaufförer
            ska ha bra arbetsvillkor och inte bli uppsagda när det görs en
            ny upphandling.
          </note>
          <note>
            Detta föranleder mig att ställa tre frågor till ministern.
          </note>
          <note>
            Den första frågan är: Kan ministern bekräfta att det är möjligt
            att kräva personalövertagande redan i dag? Man gör det ibland
            i upphandlingar. Ibland gör man det inte. Det är viktigt att reda
            ut det, så att man kan säga till dem som upphandlar: Visst kan
            man kräva att personalen följer med.
          </note>
          <note>
            Den andra frågan är: Vad tycker ministern? Svaret var en genomgång
            av det aktuella regelverket. Det är viktigt nog, men det var inte
            för regelverkets skull vi gav oss in i politiken, utan det var
            för att förändra saker till det bättre. Vad tycker ministern?
            Tycker ministern att man bör kräva personalövertagande vid den
            här typen av upphandlingar?
          </note>
          <note>
            Den sista frågan är: Är ni beredda att tillsammans med Vänsterpartiet
            se över lagen så att den här luckan täpps till och så att personalövertagande
            blir det normala vid den här typen av upphandling?
          </note>
          <note type="speaker">
            Anf. 3 LINDA SNECKER (V):
          </note>
          <note>
            Herr talman! Tillsammans med Jonas Sjöstedt träffade jag facket
            på den här bussdepån i Linköping. Det var en väldigt upprörd stämning.
            Jag kan förstå det, för det är ingen som vill bli behandlad så
            här när man har jobbat i ungefär 25 år i branschen. De vet ungefär
            ett år i förväg att de snart kan förlora jobbet och att det snart
            är deras tur att inte veta om de kommer att kunna behålla huset
            eller hur familjens ekonomiska situation kommer att se ut.
          </note>
          <note>
            Jag är en av många långtidspendlare som har åkt med Östgötatrafiken
            under väldigt många år. Med Östgötatrafiken tog jag mig dagligen
            till mitt tidigare jobb. Mina medresenärer var oftast andra kvinnor,
            studenter och äldre. Kollektivtrafiken är en service och ett välfärdskoncept
            som främst används av kvinnor, yngre och äldre. Jag förstår varför
            man väljer att åka kollektivt. Det är smidigt. Det är trevligt.
            Man kan sova, plugga, läsa eller bara sitta och titta. Det är
            framför allt tryggt och säkert.
          </note>
          <note>
            Regeringen och Vänsterpartiet har på kort tid gjort mycket bra
            politik tillsammans. Vi lade fram en väldigt bra budget ihop.
            Vi presenterade i går en väldigt bra överenskommelse om att stoppa
            vinsterna i välfärden. Jag är väldigt glad över det samarbetet.
          </note>
          <note>
            Region Östergötland styrs, precis som regeringen, av Socialdemokraterna
            och Miljöpartiet men tillsammans med Folkpartiet och Centerpartiet.
            Den socialdemokrati som minister Ylva Johansson och regeringen
            för syns tyvärr över huvud taget inte i Östergötland. I stället
            för att öka antalet buss ­ turer höjer man biljettpriserna hos
            Östgötatrafiken. I stället för att stoppa vinsterna i välfärden
            i Östergötland inför man vårdval inom vuxen ­ psykiatrin. I stället
            för att ställa krav på kollektivavtal och säkra jobb görs upphandlingar
            där busschaufförer sparkas.
          </note>
          <note>
            I Norrköping, som jag tidigare har varit med och styrt tillsammans
            med Socialdemokraterna, överger man valfrihetsreformer som ger
            äldre frihet inom äldreomsorgen och inför i stället lagen om valfrihet.
          </note>
          <note>
            Då undrar jag: Vilket slags socialdemokrati är det som gäller
            i Sverige i dag? Det finns nämligen ett väldigt stort glapp mellan
            den socialdemokrati och den bra politik som förs i regeringen
            tillsammans med Vänsterpartiet och den politik som förs ute i
            landet.
          </note>
          <note>
            Jag har full förståelse för att samarbeten kräver vissa uppoffringar
            och att det inte går att genomföra all sin politik. Men varför
            kan regeringen göra en bra överenskommelse om att stoppa vinsterna
            i välfärden ena dagen och socialdemokratiska landstingsråd andra
            dagen sitta och sälja ut arbetsvillkoren? Då undrar jag: Vilken
            socialdemokrati är det som gäller? Och hur ska vi kunna lita på
            Socialdemokraterna när det är en sådan skillnad mellan regeringens
            politik och den politik som förs ute i Sveriges kommuner och landsting?
          </note>
          <note type="speaker">
            Anf. 4 Arbetsmarknadsminister YLVA JOHANSSON (S):
          </note>
          <note>
            Herr talman! Låt mig först säga att jag delar uppfattningen att
            det här är en viktig fråga. Det handlar om tryggheten för de bussförare
            som arbetar och är anställda i ett företag som ska tas över av
            ett annat. Men det handlar också om alla bussförare. Lite grann
            är det nämligen så att själva systemet gör att du lever i en otrygghet
            som kan påverka dig som individ när du ska ansöka om lån eller
            annat. Även om du har många års anställning och sköter ditt jobb
            bra vet du inte när företaget kommer att utsättas för upphandling
            och du kanske måste söka om ditt jobb igen. Det är alltså en stor
            fråga om tryggheten för individer. Detta påverkar naturligtvis
            också kvaliteten i busstrafiken.
          </note>
          <note>
            Det är klart att det är en viktig fråga. Det betyder dock inte
            att den är alldeles enkel att lösa, vill jag säga.
          </note>
          <note>
            Jag tror att en viktig del i att kunna komma fram i detta är
            att komma längre när det gäller kollektivavtalen. Parterna har
            kommit en bit på väg när det gäller att komma överens om regler
            vid övertagande. De signaler jag får från parterna är att det
            är möjligt att komma längre i detta. Men det är klart att så länge
            det är möjligt att upphandla så att företag som inte har kollektivavtal
            kan vinna upphandlingen blir det lite haltande även om parterna
            skulle göra bättre överenskommelser om vad som ska gälla vid överlåtande
            av verksamhet.
          </note>
          <note>
            Där är vi i regeringen, tillsammans med Vänsterpartiet, väldigt
            tydliga med att vi vill att man ska kunna kräva kollektivavtal
            eller motsvarande. Vi vill ratificera ILO 94.
          </note>
          <note>
            Det här tror jag kommer att vara ett väldigt viktigt steg för
            att uppnå den trygghet och den ordning vid övertagande som jag
            tror att vi alla tre som deltar i debatten vill uppnå.
          </note>
          <note>
            Detta är den primära väg jag vill gå. Till att börja med handlar
            det om att se till att vi kan ställa krav på kollektivavtal när
            vi upphandlar, vilket ger ett helt annat inflytande när det gäller
            de överenskommelser som parterna kan göra och som jag ha r ganska
            gott hopp om att de kommer att göra.
          </note>
          <note>
            Sedan är det naturligtvis viktigt att upphandlande enheter har
            ett ansvar. Det får man inte ta ifrån dem. Det måste vara tydligt.
            Det är klart att det är ett ansvar som ska utkrävas i den offentliga
            debatten när det gäller till exempel kommuner och regioner. Det
            handlar om vilka krav man ställer vid upphandling. Det tycker
            jag är rimliga spelregler i en demokrati, att det inte alltid
            är låst från Sveriges riksdag.
          </note>
          <note>
            Jonas Sjöstedt frågade: Kan man kräva detta? Jag kan inte säkert
            svara på den frågan. Kollektivtrafiken är inte mitt ansvarsområde.
            Det pågår vad jag förstår en diskussion om innebörden av EU:s
            kollektivtrafikförordning i det här hänseendet. Jag vet faktiskt
            inte säkert vad man kan göra med det.
          </note>
          <note>
            Det finns ofta en oklarhet om vilka krav som egentligen är möjliga
            att ställa vid upphandling. Då tror jag att det är väldigt mänskligt
            att till exempel många kommun- och landstingspolitiker tar det
            säkra före det osäk ­ ra. Man vågar inte ställa krav om man inte
            känner sig säker på att man får ställa dem, även om man kanske
            skulle vilja.
          </note>
          <note>
            Där blir det också viktigt att nu få till en myndighet som kan
            ge råd vid upphandlingar, så att man kan få hjälp med att tolka
            förordningar som styr upphandlingar.
          </note>
          <note type="speaker">
            Anf. 5 JONAS SJÖSTEDT (V):
          </note>
          <note>
            Herr talman! Tack, ministern, för ett ovanligt intressant svar
            i en interpellationsdebatt! Det är uppenbart att försöken att
            lösa det här avtalsvägen inte har lyckats. Vi ser att problemen
            fortsätter. Och vi har ett ansvar, som de som upphandlar, att
            lösa det här. Det kan man inte frånsäga sig.
          </note>
          <note>
            Jag håller helt med om att ILO 94 ska gälla och ska införas i
            Sverige fullt ut. Jag håller också helt med om att man ska kräva
            kollektivavtal vid offentlig upphandling. Men det löser inte det
            här problemet. Problemet gäller personalövertagandet i sig.
          </note>
          <note>
            Ministern säger att hon inte vet om man kan kräva det här. En
            del gör detta redan i dag. En del kräver personalövertagande.
            Det är viktigt att de kan fortsätta att göra det. De fackförbund
            som är berörda, Seko och Kommunal, säger att det absolut är möjligt
            att kräva detta. I EU:s kollektivtrafikförordning anger man möjligheten
            att ställa sociala krav.
          </note>
          <note>
            Om det verkligen är så att man inte får kräva personalövertagande,
            att man inte har rätt som köpare av tjänsten att kräva att den
            personal som har jobbat i årtionden blir kvar, måste lagen ses
            över. Då krävs det ett politiskt agerande. Det kan inte vara så
            att vi låter denna fråga bero och sedan låter de oseriösa bestämma
            takten och vinna upphandlingarna, för då vet vi hur det slutar.
            Då blir det den här spiralen.
          </note>
          <note>
            Jag vill verkligen rikta en uppmaning till ministern. Om man
            inte vet det här är det dags att klargöra lagstiftningen och säga:
            Ja, visst får man ha ett personalövertagande. Det är det som är
            viktigt.
          </note>
          <note>
            Sedan är det också en värderingsfråga. Jag skulle vilja höra
            vad Ylva Johansson uppmanar sina partivänner i Östergötland att
            göra. Det här är en offentlig diskussion nu. Det är uppe i regionens
            fullmäktigemöten. Man har diskussioner med fackföreningarna. De
            kan behöva lite stöd av en arbetsmarknadsminister som säger: Kräv
            personalövertagande! Våra värderingar säger att man ska göra så.
          </note>
          <note>
            Jag tror att det är viktigt att ministern sätter ned foten och
            visar vad vi vill se runt om i Sverige. Det är en värderingsfråga
            och inte enbart en lagstiftningsfråga. Jag skulle därför uppskatta
            ett sådant ställningstagande.
          </note>
          <note>
            Vi ser en ny typ av konflikter på svensk arbetsmarknad. Där strejker
            och förhandlingar förr ofta handlade om lönenivåer och annat handlar
            de i dag om något mer grundläggande. De handlar om ifall man har
            en fast anställning. Har jag inte rätt till anställningsskydd?
            Har arbetsgivaren rätt att säga upp mig och överföra mig till
            en osäker anställningsform? Vi har den här striden vid flyget
            som pågår för fullt. Vi kan också se konflikterna runt bemanningsföretag
            och andra saker. Har jag rätten att ha ett kollektivavtal? Det
            är det en del konflikter gäller.
          </note>
          <note>
            I grunden gäller den här konflikten också anställningsskyddet.
            Hur många vägar finns det för arbetsgivare att sätta anställningsskyddet
            ur spel för personer som jobbar på samma arbetsplats, som gör
            samma jobb och som behövs på sitt arbete varje dag? Det är det
            som den nya typen av konflikter handlar om på svensk arbetsmarkn
            ad, och jag tycker att det är viktigt att man tar ett helhetsgrepp.
            Då krävs det att man ser över allmän visstid. Det krävs att man
            gör någonting åt missbruket av bemanningsföretag. Det krävs också
            att man ser över reglerna för upphandlingar och klargör att personalövertagande
            kan och ska ske i normalfallet.
          </note>
          <note>
            Jag vill påminna om att Socialdemokraterna och Miljöpartiet före
            valet sa att det var ett vallöfte. Vi ska se till att personalövertagande
            fungerar, sas det. Och som bekant är löften till för att hållas.
            Jag undrar därför om vallöftet gäller. Kommer Socialdemokraterna
            och Miljöpartiet i regering ­ en att se till att personalövertagande
            är det normala? Vill ni göra det sträck ­ er vi ut en hand och
            säger att vi är beredda att samarbeta och se till att vi får en
            bättre lagstiftning.
          </note>
          <note type="speaker">
            Anf. 6 LINDA SNECKER (V):
          </note>
          <note>
            Herr talman! Jag vill precis som Jonas Sjöstedt peka på skillnaden
            mellan regeringens politik och den politik som förs ute i landet
            och framför allt den politik som förs i Östergötland och som vi
            diskuterar här i dag.
          </note>
          <note>
            Det här är inte ett isolerat problem, varken med busschaufförernas
            villkor eller att personalövertagande inte sker vid upphandlingar.
            Det handlar också om skillnaden mellan Socialdemokraternas politik
            i regeringen och den politik som förs lokalt i våra landsting
            och kommuner.
          </note>
          <note>
            Jag vill upprepa min fråga: Hur ska regeringen kunna ställa krav
            inom socialdemokratin på att faktiskt föra den politik som ministern
            säger sig förespråka? Det här handlar ju i grund och botten om
            hur vi ska kunna lita på regeringen. Hur ska vi kunna lita dels
            på Socialdemokraterna, dels på Miljöpartiet när det gäller om
            vallöftena om personalövertagande som gavs före valet kommer att
            gälla?
          </note>
          <note>
            Vänsterpartiet har en utsträckt hand i de här frågorna. Vi värnar
            arbetsrätten. Vi värnar också en konsekvent politik som är genomgående,
            från nationellt håll till landstinget och kommunerna. Vi tycker
            att det är bra att vi genomför en sammanhållen politik, men det
            ser jag tyvärr inte hemma i Östergötland. Där finns det ett annat
            styre, som inte samarbetar och driver den politik som regeringen
            säger sig förespråka.
          </note>
          <note>
            Detta oroar inte bara mig som vänsterpartist, utan jag tror att
            det oroar stora delar av de väljare som har gett förtroende till
            Socialdemokraterna och Miljöpartiet att styra Region Östergötland.
          </note>
          <note>
            Jag upprepar därför min fråga: Vilken socialdemokrati är det
            som gäller, och hur ska vi kunna lita på Socialdemokraterna?
          </note>
          <note type="speaker">
            Anf. 7 Arbetsmarknadsminister YLVA JOHANSSON (S):
          </note>
          <note>
            Herr talman! Jonas Sjöstedt säger att man inte har lyckats förhandlingsvägen.
            Låt oss titta lite grann på vad det beror på.
          </note>
          <note>
            Ett av skälen är ju att man inte kräver kollektivavtal eller
            motsvarande vid upphandling, och därför blir det en situation
            där bussföretagen ser att de som är bundna av kollektivavtal kan
            missgynnas vid upphandlingar.
          </note>
          <note>
            Det är klart att det blir väldigt besvärligt att komma fram den
            vägen. Där kan regeringen och riksdagen underlätta genom att ändra
            lagstiftning ­ en när det gäller reglerna för offentlig upphandling,
            och det är precis det vi är igång med att göra. En utredning tittar
            på detta.
          </note>
          <note>
            Jag tror att det är den mest framkomliga och bästa vägen att
            gå att använda sig av den regeln i offentlig upphandling och att
            det också ger helt andra förutsättningar för parterna att kunna
            komma överens. Såvitt jag vet har ju inte parterna, varken arbetstagare
            eller arbetsgivare, dömt ut möjligheten att komma vidare avtalsvägen,
            men man ser den här luckan som det innebär när företag som inte
            är bundna av kollektivavtal kan lägga lägre anbud. Det blir en
            osund konkurrens, och den kan vi komma åt genom ny lagstiftning.
          </note>
          <note>
            Det är den huvudvägen som jag tycker är rimlig att gå. Jag anser
            att personalövertagande bör vara det normala när man tar över
            en verksamhet, men jag är inte säker på att det bästa sättet är
            att reglera detta i lagen om anställningsskydd. Min bedömning
            i dag är att partsvägen är den bästa vägen att komma fram.
          </note>
          <note>
            När det gäller EU:s kollektivtrafikförordning har jag inte den
            expertkunskapen, och jag är heller inte säker på vem som har den
            expertkunskapen. Jag tror att det här är ett problem som vi upplever
            många gånger i förhållande till EU:s lagstiftning. När man inte
            vet säkert utifrån till exempel praxis och domar hur det ska tolkas
            gör det att den upphandlande enheten hamnar i ett osäkert läge,
            och då är det kanske inte så konstigt om man ibland tar det säkra
            före det osäkra och inte går så långt som man annars skulle vilja.
          </note>
          <note>
            Som jag sa tidigare i mitt svar, herr talman, är det en väldigt
            viktig uppgift för den nya myndigheten att kunna hjälpa upphandlande
            enheter med den här typen av tolkningar så att det blir möjligt
            att gå så långt det går och ställa de krav som man tycker är rimliga.
            Jag tror att de kraven skulle vara mer långtgående än de krav
            som ställs i dag.
          </note>
          <note type="speaker">
            Anf. 8 JONAS SJÖSTEDT (V):
          </note>
          <note>
            Herr talman! Tack, ministern! Jag är helt överens med Ylva Johansson
            om att vi ska kräva kollektivavtal vid offentlig upphandling.
            Det kommer att lösa många problem och göra det mycket bättre.
          </note>
          <note>
            Men det kommer inte att lösa alla problem när det gäller övertagande.
            Det kan faktiskt vara så att ett företag som vinner en upphandling
            men anställer andra personer som har kortare anställningstid eller
            subventione ­ rade anställningar vinner i underbudskonkurrens,
            trots att man har ett kol ­ lektivavtal. Jag tror att det ofta
            är så, och då kvarstår problemet.
          </note>
          <note>
            Jag menar att vi har ett ansvar när vi upphandlar. Man har alltid
            ett ansvar för vad man gör med sina pengar – vem man köper saker
            av och hur man använder sitt inflytande.
          </note>
          <note>
            Därför menar jag att det krävs mer, och jag hoppas att ni håller
            det ni sa före valet. Personalövertagande var en valfråga, stod
            det. Vi gör det tillsammans. Tillsammans ser vi till att det här
            ska vara det normala.
          </note>
          <note>
            Ministern utrycker ju värderingen att det ska vara så, att personalövertagande
            bör vara det normala. Det tycker jag är bra. Det är ett viktigt
            besked i den här debatten. Det är så vi vill att det ska gå till.
            Sedan gäller det att hitta vägar fram för att lagen ska se ut
            så.
          </note>
          <note>
            Jag har svårt att uppfatta det som någonting annat än att Ylva
            Johansson faktiskt uppmanar sina partikamrater i Östergötland
            att se till att man har personalövertagande när man upphandlar
            busstrafiken. Det bör rimligen gälla alla län och kommuner och
            allt som upphandlas i Sverige. Det tycker jag är ett väldigt viktigt
            och positivt budskap.
          </note>
          <note>
            Det finns en risk med krångliga EU-regelverk , att man tar det
            säkra före det osäkra. Men då blir det säkra det osäkra för busschaufförerna,
            och jag tycker att deras arbetsvillkor ska vara vår utgångspunkt.
            Jag tycker att vi ska göra allt vi kan för att se till att vi
            får sjysta villkor på arbetsmarknaden och att människor som har
            jobbat i årtionden, kör buss med en låg lön, försörjer en familj
            och har räkningar och lån att betala inte ska gå med en klump
            i magen till jobbet och inte veta om man får vara kvar efter sommaren.
          </note>
          <note>
            Tack för debatten, herr talman! Tack för debatten, ministern!
          </note>
          <note type="speaker">
            Anf. 9 Arbetsmarknadsminister YLVA JOHANSSON (S):
          </note>
          <note>
            Herr talman! Jonas Sjöstedt, man har ett stort ansvar när man
            upphandlar – ett mycket stort ansvar. Det är oerhört mycket pengar,
            och det berör väldigt många människors vardagsliv. Men som jag
            sa innan berörs även den som inte upphandlas just då, därför att
            det påverkar tryggheten både för individen och hur andra bedömer
            tryggheten, till exempel när man ska ta ett lån.
          </note>
          <note>
            Det är alltså ett stort ansvar man har, och därför är det viktigt
            att vi kan säkerställa att man kan ta det ansvaret på ett bra
            sätt ute hos enheterna.
          </note>
          <note>
            Jag delar uppfattningen att vi ska göra allt vi kan för att få
            sjysta villkor på arbetsmarknaden. Vi står inte så långt från
            varandra i vad vi vill uppnå med sjysta och trygga villkor för
            dem som arbetar. Men vi skiljer oss åt en del i vägen att gå framåt.
            Jag baserar mig lite tyngre på överenskommelser mellan parterna
            och kollektivavtalen än vad jag uppfattar att Vänsterpartiet gör.
            Jag anser att den lagstiftning vi ska använda, i alla fall i ett
            första steg, handlar om att stärka möjligheten med och tyngden
            i kollektivavtalen. Det är precis vad regeringen nu arbetar med.
            Låt oss få det på plats innan vi tar nästa diskussion.
          </note>
          <note>
            Överläggningen var härmed avslutad.
          </note>
          <note>
            § 9 Svar på interpellation 2014/15:301 om invandrade kvinnors
            si ­ tuation på arbetsmarknaden
          </note>
          <note type="speaker">
            Anf. 10 Arbetsmarknadsminister YLVA JOHANSSON (S):
          </note>
          <note>
            Herr talman! Amineh Kakabaveh har frågat mig om jag och regeringen
            avser att ta initiativ till dels en utvärdering av olika arbetsmarknadsprojekt
            och insatser riktade till invandrade kvinnor, i syfte att få klarhet
            i vilka projekt som verkligen fungerar, dels en utredning om invandrade
            kvinnors situation på arbetsmarknaden, i syfte att vidta åtgärder
            som motverkar osynliggörande och diskriminering.
          </note>
          <note>
            Jämställdhet är en mycket viktig och prioriterad fråga för regeringen.
            Statliga myndigheter bidrar till att uppnå de jämställdhetspolitiska
            målen genom att integrera ett jämställdhetsperspektiv i relevanta
            delar av sina verksamheter. Att främja jämställdhet på arbetsmarknaden
            är alltså en central del av Arbetsförmedlingens uppdrag.
          </note>
          <note>
            När det gäller den första delen av Amineh Kakabavehs fråga anser
            regeringen att det är viktigt att insatser och reformer på det
            arbetsmarknadspolitiska området följs upp och utvärderas. Arbetsförmedlingen
            ska enligt sin instruktion analysera, följa upp och utvärdera
            hur myndighetens verksamhet och de arbetsmarknadspolitiska åtgärderna
            påverkar arbetsmarknadens funktionssätt. Även andra aktörer följer
            upp och utvärderar arbetsmarknadspolitiken, bland annat Riksrevisionen
            och Institutet för arbetsmarknads- och utbildningspolitisk utvärdering,
            IFAU.
          </note>
          <note>
            Vidare har Stockholms universitet fått i uppdrag att utvärdera
            effekterna av etableringsreformen för vissa nyanlända invandrare
            och hur reformen har påverkat nyanländas möjligheter att etablera
            sig på arbetsmarknaden. I utvärderingen ska särskilt kvinnornas
            situation beaktas. En delrapport om effekterna under de första
            två åren efter reformens ikraftträdande ska överlämnas till Regeringskansliet
            senast den 15 april 2015. En slutrapport om effekterna av reformen
            ska överlämnas till Regeringskansliet senast den 15 april 2016.
          </note>
          <note>
            När det gäller den andra delen av frågan vet vi att det finns
            en strukturell diskriminering generellt i samhället – liksom även
            på arbetsmarknaden – som missgynnar många utrikes födda, inte
            minst utrikes födda kvinnor. Som Amineh Kakabaveh påpekar finns
            det fortfarande stora skillnader i sysselsättningsgrad mellan
            utrikes födda kvinnor och män, även om sysselsättningsutvecklingen
            för utrikes födda kvinnor under senare år har varit positiv. Det
            tar också längre tid för många grupper av nyanlända utrikes födda
            kvinnor att etablera sig på arbetsmarknaden än det tar för nyanlända
            män.
          </note>
          <note>
            Arbetsförmedlingens årsredovisning för 2014 redovisar att bland
            nyanlända med en etableringsplan deltar färre kvinnor än män i
            arbetsmarknadsutbildning, förberedande utbildning och arbetspraktik.
            Kvinnor arbetar också i mindre utsträckning än män efter avslutad
            etableringsplan. Att säkerställa att både kvinnor och män får
            tillgång till högkvalitativa insatser är därmed en av de största
            utmaningarna inom etableringsuppdraget.
          </note>
          <note>
            En särskild utredare hade 2011–2012 i uppdrag att analysera förutsättningarna
            för nyanlända utrikes födda kvinnors etablering på arbetsmarknaden
            och att föreslå åtgärder för att öka deras arbetskraftsdeltagande,
            den så kallade AKKA-utredningen. Utredningen överlämnade sitt
            slutbetänkande i oktober 2012.
          </note>
          <note>
            Utredningen finner att skillnaderna bland annat kan förklaras
            av att kvinnor systematiskt tar del av ett senare och sämre stöd
            för etableringen. Dessutom kan de ekonomiska incitamenten för
            att arbeta delvis vara motstridiga, till exempel på grund av möjligheten
            att använda det kommunala vårdnadsbidraget för barn mellan ett
            och tre år och möjligheten att ta ut föräldrapenning för äldre
            nyanlända barn. En viktig slutsats från utredningen är att de
            flesta utrikes födda kvinnor som står utanför arbetskraften är
            positiva till att förvärvsarbeta.
          </note>
          <note>
            Några av utredningens förslag har genomförts. Bland annat har
            reglerna för föräldrapenningen ändrats på så sätt att det betonas
            att huvuddelen av föräldrapenningen bör användas när barnet är
            litet. Vidare har föräldrar fått bättre förutsättningar att kombinera
            föräldraskap med deltagande i etableringsinsatser. Från och med
            den 1 augusti kan föräldrar som deltar i etableringsinsatser på
            deltid och samtidigt vårdar barn med föräldrapenning få sin etableringsplan
            förlängd. Regeringen aviserade i budgetpropositionen för 2015
            också sin avsikt att avskaffa det kommunala vårdnadsbidraget.
          </note>
          <note>
            Regeringen har infört en skrivning i Arbetsförmedlingens instruktion
            att verksamheten ska utformas så att den främjar jämställdhet
            och motverkar könsuppdelningen på arbetsmarknaden. Arbetsförmedlingen
            ska också redovisa en plan för hur myndigheten avser att utveckla
            arbetet med jämställdhetsintegrering, i syfte att verksamheten
            ska bidra till att nå de jämställdhetspolitiska målen. Planen
            ska innehålla identifierade utvecklingsbehov samt mål och aktiviteter
            som myndigheten avser att vidta och genomföra under 2016–2018.
            Vidare ska planen beskriva på vilket sätt jämställdhet kan integreras
            och bli en del av myndighetens ordinarie verksamhet. Planen ska
            slutredovisas till Regeringskansliet senast den 2 november 2015.
            Redovisning av åtgärder och resultat ska även ske årligen i myndighetens
            årsredovisning.
          </note>
          <note>
            Regeringen följer noga situationen för utrikes födda kvinnor
            på arbetsmarknaden och utesluter inte att ytterligare åtgärder
            för att främja en ökad jämställdhet kan komma att bli nödvändiga.
          </note>
          <note type="speaker">
            Anf. 11 AMINEH KAKABAVEH (V):
          </note>
          <note>
            Herr talman! Tack, statsrådet Ylva Johansson, för ett bra och
            positivt svar! Det är glädjande att regeringen vill satsa på målgruppen
            invandrade kvinnor.
          </note>
          <note>
            Svaret är generellt, men det behövs mer specifika satsningar
            på utrikes födda kvinnor, särskilt kvinnor födda utanför Europa.
            Vi vet att det tar sju år innan de etablerar sig på arbetsmarknaden.
            Tyvärr kan en stor del av dessa kvinnor inte etablera sig, och
            när de gör det så är det inom vård och omsorg. Vi vet att den
            svenska välfärden bygger på den börda invandrade kvinnor bär.
            De bär upp större delen av vården och omsorgen. Det är fler sjukskrivningar
            bland dem. Fler är lågavlönade. De är mer utsatta för våld, till
            exempel hedersrelaterat våld.
          </note>
          <note>
            Det finns mängder av kulturella och andra hinder. Utbildning
            är en sådan fråga. Särskilt i Mellanöstern och Sydostasien har
            kvinnor inte en särskilt stor chans att komma ut på arbetsmarknaden
            även om de har högre utbildning. Om de kommer hit möter de en
            mångfald i förtrycket i form av hem, samhälle och arbetsmarknad
            tillsammans med de försämringar som har ås tadkommits under de
            åtta åren med en högerregering. Det har varit fråga om vårdnadsbidrag,
            RUT-avdrag och en hel del försämringar i jämställdhetspolitiken.
            Därför behövs mer satsningar, mer pengar och mer forskning.
          </note>
          <note>
            Det finns en hel de l forskning på detta område. Wuo kko Knocke
            , Aleksandra Ålund, Fereshteh Ahmadi, Mehrdad Darvishpour och
            många andra har forskat i dessa frågor under de senaste 10–15
            åren. Problemet är att forskningsresultaten inte används. Det
            finns forskning, men det behövs politiska verktyg för att åstadkomma
            något.
          </note>
          <note>
            Om två dagar är det den 8 mars, och strålkastarna är på Sverige.
            Vilken självbild ska vi ha som kvinnor, politiker, vänsterpartister,
            socialdemokrater eller som politiker från något annat politiskt
            parti i Sveriges riksdag? Vi är stolta över de politiska landvinningar
            som har gjorts i vårt land beträffande jämställdhet.
          </note>
          <note>
            Vi vet att lönerna generellt sett är mycket lägre för alla kvinnor
            och specifikt för den målgruppen. Det är svårt för många av dem
            att komma ut på arbetsmarknaden. Satsningarna på utbildning försämrades
            under högerregeringen.
          </note>
          <note>
            Vad gör man specifikt för att ge kompetensutveckling och mer
            utbildning, skapa utbildningsplatser, förbättra lönerna, se över
            deltidsarbete och minska sjukskrivningarna? Vad gör regeringen
            specifikt i dessa frågor?
          </note>
          <note type="speaker">
            Anf. 12 Arbetsmarknadsminister YLVA JOHANSSON (S):
          </note>
          <note>
            Herr talman! Låt mig först säga att jag uppskattar Amineh Kakabavehs
            genuina engagemang och kunskap i de här frågorna. Det krävs många
            som arbetar för att vi ska nå en förändrad situation för invandrade
            kvinnor på den svenska arbetsmarknaden. Det är stor kompetens
            som i dag inte tas till vara, och det är många individer som inte
            kan stå för sin egen försörjning. Det finns alltså mycket stora
            vinster i att förbättra situationen för kvinnor med utländsk bakgrund
            på den svenska arbetsmarknaden.
          </note>
          <note>
            Det är viktigt att komma ihåg, herr talman, att de kvinnor vi
            talar om är väldigt olika. Det är viktigt att vi inte gör alla
            till en grupp. Det som slog mig när jag läste AKKA-utredningen
            var att kvinnor med utländsk bakgrund bedöms stereotypt av Arbetsförmedlingen.
            De betraktas som om de är mindre benägna att arbeta och får inte
            del av insatser för att komma ut på arbetsmarknaden i samma utsträckning
            som män. Det är svårt att hitta någon annan förklaring till det
            än fördomar och diskriminering, och det är väldigt allvarligt.
          </note>
          <note>
            För att angripa frågan tror jag att en viktig del är hur vi styr
            Arbetsförmedlingen. Från regeringens sida är det viktigt att vi
            inte bara satsar ökade resurser på arbetsmarknadspolitiken – vilket
            vi ju gör och vill göra – utan att vi också ger arbetsmarknadspolitiken
            och Arbetsförmedlingen större frihet och större utrymme för professionella
            bedömningar. Man ska inte behöva ha speciella insatser för varje
            grupp, utan man ska ha större möjlighet att använda lite bredare
            insatser och att styra mer mot vad som faktiskt ger resultat.
            Regeringen arbetar med att genomföra de förändringarna.
          </note>
          <note>
            En viktig del i att kunna använda resurserna lite friare handlar
            om samarbetet med kommunerna. För d en grupp kvinnor som står
            väldigt långt från arbetsmarknaden, kvinnor som kanske inte ens
            är inskrivna på Arbetsförmedlingen, gör en del kommuner väldigt
            stora insatser för att fånga upp och motivera dem att komma in
            på arbetsmarknaden.
          </note>
          <note>
            Botkyrka är ett exempel på en kommun som har bedrivit ett sådant
            arbete. Där har man tidigare mötts av en styrning av Arbetsförmedlingen
            som har gjort det svårt att samarbeta och att använda de kommunala
            och de statliga resurserna gemensamt för att rusta människor för
            att kunna komma in på arbetsmarknaden eller tillbaka till arbetsmarknaden.
          </note>
          <note>
            Där öppnar vi nu för en helt annan möjlighet för Arbetsförmedlingen
            att samarbeta med kommunerna på ett friare sätt och använda resurserna
            på ett mer gemensamt sätt.
          </note>
          <note>
            När det gäller det jag tyckte var väldigt allvarligt i AKKA-utredningen,
            att även Arbetsförmedlingen och arbetsförmedlarna agerar på ett
            sådant sätt att man faktiskt understöder eller bidrar till diskriminering,
            är det uppdrag som nu har lagts på Arbetsförmedlingen , att återkomma
            med en plan för jämställdhetsintegrering i sitt eget arbete ,
            en viktig del. Utredningen föreslog att man skulle satsa på kompetensutveckling
            av arbetsförmedlarna för en mer könsneutral matchning. Det kan
            vara ett sätt att göra det på. Men för mig som minister är det
            viktigt att säga att det är Arbetsförmedlingens sak att själv
            komma fram till huruvida det är kompetensutveckling eller andra
            delar som krävs för att man ska uppnå det som är ett absolut krav
            från regeringen på myndigheten, nämligen att män och kvinnor ska
            mötas på ett likvärdigt sätt och få samma möjligheter att matchas
            mot arbetsmarknaden.
          </note>
          <note type="speaker">
            Anf. 13 AMINEH KAKABAVEH (V):
          </note>
          <note>
            Herr talman! Tack, statsrådet, för redogörelsen! Det var intressant
            att höra.
          </note>
          <note>
            Det är faktiskt så här, ministern, när det gäller invandrade
            kvinnor. Det är helt sant att det finns en stereotyp i samhället,
            på arbetsmarknaden och hos arbetsgivaren men också i hemmet. En
            undersökning som har gjorts i hela Europa under de senaste tio
            åren visar att invandrade kvinnor, särskilt från länder utanför
            Europa, har en bra inställning till arbetsmarknaden, till själva
            migrationen och till förändringar. Men de möter många hinder.
            I hemlandet har det varit apartheid med många hinder för att komma
            ut på arbetsmarknaden.
          </note>
          <note>
            Helt plötsligt kommer de hit. Här är det rasism eller diskriminering
            som råder, som ministern själv nämnde. Det finns också en hel
            del hinder i hemmet i form av barn och omsorg och det obetalda
            arbete det medför. Det drabbar invandrade kvinnor särskilt hårt,
            och därför behövs det särskilda satsningar.
          </note>
          <note>
            Jag möter i Botkyrka, Tensta och Rinkeby – i förrgår var jag
            i Skärholmen – analfabetiska kvinnor. Självklart är kvinnorna
            inte en grupp. Liksom män är de olika grupper. Katarina Gunnarsson
            på Sveriges Radio gjorde ett reportage om analfabetiska kvinnor
            för två sedan. Enligt henne fanns det då mer än 1 200.
          </note>
          <note>
            Vi kommer att debattera detta den 19 mars. Jag hoppas att arbetsmarknadsministern
            är med då. Då kommer vi att diskutera att analfabetismen bland
            utlandsfödda kvinnor är mycket stor här i Sverige. Det är en allvarlig
            signal när det gäller jämställdhet men också när det gäller diskriminering,
            hemsituationen, etableringen på arbetsmarknaden och vilken pension
            och andra skatteförmåner man får. Det hänger ihop med om man har
            arbetat eller inte. Därför kommer hela v årt system att drabbas
            av detta, inte bara den enskilda kvinnan. Därför menar jag att
            det behövs enskilda insatser för de här grupperna.
          </note>
          <note>
            Självklart är inte svenska kvinnor, europeiska kvinnor, invandrarkvin
            ­ nor eller kurdiska kvinnor en enda grupp. Vi har olika förutsättningar
            och olika möjligheter. Men det är också så att vi alla är kvinnor,
            att vi alla är drabbade. I Sverige tjänar vi fortfarande bara
            pengar fram till kl. 15.56. Därför finns 15:56-rörelsen i Sverige.
            Vår lön räcker inte ens hela dagen, medan mäns lön generellt sett
            räcker.
          </note>
          <note>
            Det problemet finns också i den här gruppen. Det finns enligt
            den se ­ naste undersökningen 100 000 ungdomar som hindras från
            att följa sina drömmar och från att gifta sig med vem de vill.
            Det påverkar också den här gruppen senare i livet när det gäller
            utbildning och val av universitet och att flytta hemifrån. Till
            exempel har flickor med invandrarbakgrund från många hem – jag
            säger inte alla – mycket svårare att få gå på univer ­ sitet och
            studera. Det är ett hinder senare i livet för att kunna förkovra
            sig och etablera sig på arbetsmarknaden.
          </note>
          <note>
            Därför behövs det generella satsningar. Det räcker inte att bara
            en kommun gör det; Ylva Johansson nämnde Botkyrka.
          </note>
          <note>
            Det finns också de osynliggjorda. Det är mer än 3 500 som inte
            är skrivna någonstans, och större delen av dem är kvinnor.
          </note>
          <note type="speaker">
            Anf. 14 Arbetsmarknadsminister YLVA JOHANSSON (S):
          </note>
          <note>
            Herr talman! Det är sant som Amineh Kakabaveh säger: Det är många
            kvinnor som i sitt ursprungsland aldrig har fått chansen att utbilda
            sig, lönearbeta eller ens lära sig läsa och skriva som kommer
            till Sverige.
          </note>
          <note>
            Självklart ska man ha rätt att lära sig läsa och skriva och få
            utbildning när man kommer till Sverige. Men jag vill betona att
            det är viktigt att vi ser att även kvinnor som inte har fått chansen
            till utbildning eller att lönearbeta har massor av viktig kompetens
            och kan arbeta. Det är ju inte så att man inte har arbetat bara
            för att man inte har kunnat lönearbeta. Det här är människor som
            har gjort ett mycket viktigt arbete och tagit stort ansvar.
          </note>
          <note>
            Det är en utmaning för det svenska samhället att ge chansen till
            utbildning men också ta till vara den arbetsförmåga och kompetens
            som dessa kvinnor har med sig. Även om man inte har papper på
            det och även om man inte har lönearbetat tidigare är det förmågor
            som man har. Det är en stor utmaning att ta till vara den kompetensen
            och se hur den kan användas i det svenska samhället och på den
            svenska arbetsmarknaden.
          </note>
          <note>
            Jag ser att en viktig väg blir att erbjuda kombinationer av utbildning
            och arbete. Självklart ska vi ge chansen till utbildning, men
            jag ser också att många mår bra av att komma ut i arbetslivet,
            vara på en arbetsplats och delta i ett vuxet sammanhang där man
            tjänar egna pengar. Det förenklar och underlättar också utbildningen
            och språkutvecklingen.
          </note>
          <note type="speaker">
            Anf. 15 AMINEH KAKABAVEH (V):
          </note>
          <note>
            Herr talman! Tack, statsrådet! Det är självklart att man ska
            ta till vara människors kompetens, särskilt kvinnors, med tanke
            på vårt lands historia och Sveriges landvinningar när det gäller
            jämställdhet. Men de landvinningarna gäller dessvärre inte hela
            vägen, ut till alla.
          </note>
          <note>
            Ministern var själv inne på att det finns olika stereotyper.
            De invandrarkvinnor som diskrimineras på arbetsmarknaden är faktiskt
            också de som har byggt vård och omsorg och arbetat inom industrin.
            Det är kvinnor från Östeuropa, kvinnor från Finland och Jugoslavien
            under de senaste 60 åren. Det är faktiskt tack vare deras arbetskraftsinsatser,
            även från kvinnor som inte har haft så hög utbildning, som vi
            har kunnat bygga vår välfärd. Det är självklart viktigt.
          </note>
          <note>
            Man ska också komma ihåg att den gruppen är mycket drabbad av
            till exempel deltidssjukskrivningar. Jag har många vänner, tiotals
            bara i Skärholmen och Botkyrka och hundratals bara i Stockholm.
            Varenda en har ont i axlarna, i armen, i huvudet. Det är spänningar,
            tungt arbete och inte så hög lön. Man måste helt enkelt ha telefonen
            med sig till sovrummet och ha den under kudden, och när arbetsgivaren
            ringer ska man finnas till hands. Det handlar om deltider och
            osäkra anställningar, som mycket drabbar de här kvinnorna, den
            här gruppen.
          </note>
          <note>
            Därför behövs det, säger jag igen, specifika satsningar. Men
            också generella satsningar är bra för att ta bort deltider. Deltid
            ska vara en möjlighet och inte något obligatoriskt. Vårdnadsbidraget
            har också varit en kvinnofälla, särskilt för den här gruppen.
          </note>
          <note type="speaker">
            Anf. 16 Arbetsmarknadsminister YLVA JOHANSSON (S):
          </note>
          <note>
            Herr talman! Tack, Amineh Kakabaveh , för debatten! Jag kan lova
            Amineh Kakabaveh att den feministiska regering som vi nu har ska
            göra skillnad också när det gäller invandrade kvinnors möjligheter
            på arbetsmarknaden.
          </note>
          <note>
            I går tog regeringen beslut om att ändra instruktionen för Arbetsförmedlingen
            och återinföra det mål som fanns tidigare om att myndigheten ska
            arbeta för jämställdhet och motverka en könssegregerad arbetsmarknad.
            Myndigheten har fått i uppdrag att ta fram en plan för hur man
            ska utveckla arbetet med jämställdhetsintegrering och hur Arbetsförmedlingen
            i sin verksamhet ska bidra till att nå de jämställdhetspolitiska
            målen, som bland annat handlar om kvinnors möjligheter till makt
            och inflytande över sitt eget liv och sin egen försörjning.
          </note>
          <note>
            Självklart, herr talman, kommer det att krävas ytterligare insatser.
            R egeringen kommer att ta flera steg för att vi ska göra skillnad
            på arbetsmarknaden och att det ska synas att vi har en feministisk
            regering.
          </note>
          <note>
            Överläggningen var härmed avslutad.
          </note>
          <note>
            § 10 Svar på interpellation 2014/15:294 om migrationsregler som
            underlättar för företagande och investeringar i Sverige
          </note>
          <note type="speaker">
            Anf. 17 Justitie- och migrationsminister MORGAN JOHANSSON (S):
          </note>
          <note>
            Herr talman! Lars Hjälmered har frågat mig om jag kommer att
            förenkla regelverket för personer som söker sig till Sverige för
            att starta företag och investera pengar. Han har också frågat
            mig om jag kommer att ta initiativ till en garanti där personer
            som vill investera pengar eller starta företag får sin ansökan
            behandlad skyndsamt, till exempel inom en månad. Lars Hjälmered
            har slutligen frågat mig om jag kan tänka mig att låta andra aktörer
            än Migrationsverket bedöma affärsplaner.
          </note>
          <note>
            Inledningsvis vill jag säga att jag delar Lars Hjälmereds uppfattning
            att öppenhet mot omvärlden är viktigt för Sverige. Att migration
            är någonting positivt och bra för vårt samhälle är en viktig utgångspunkt
            i svensk migrationspolitik . Sverige ska även vara ett attraktivt
            land för investeringar och innovativa och kunskapsintensiva företag.
          </note>
          <note>
            Det regelverk som finns i dag innebär att personer kan komma
            till Sverige från tredjeland för att starta eller driva eget företag.
            Det finns därför möjligheter till sådan rörlighet.
          </note>
          <note>
            Den parlamentariska utredningen om cirkulär migration och utveck
            ­ ling presenterade i sitt slutbetänkande ett antal förslag som
            rör näringsid ­ kare. Syftet med utredningens förslag var att
            underlätta rörlighet och göra det möjligt för fler näringsidkare
            att komma till Sverige och starta en verk ­ samhet. Utredningen
            föreslog bland annat att regeringen skulle ge en obe ­ roende
            aktör i uppdrag att undersöka hur den ekonomiska bedömningen av
            affärsplaner bör gå till vid en ansökan om uppehållstillstånd
            som nä ­ ringsidkare. Som exempel angavs att Migrationsverket
            skulle kunna in ­ hämta en bedömning från externa konsulter.
          </note>
          <note>
            Den tidigare regeringen valde att inte gå vidare med utredningens
            förslag i den delen, bland annat mot bakgrund av att flera remissinstanser
            med kunskap om frågan ansåg att Migrationsverket har den kompetens
            som behövs för att bedöma affärsplaner. Att låta andra aktörer
            än Migrationsverket bedöma affärsplaner riskerar också att förlänga
            handläggningstiden.
          </note>
          <note>
            Utredningens förslag resulterade dock i att det förra året genomfördes
            författningsändringar som innebär enklare och tydligare regler
            för medföljande familjemedlemmar till näringsidkare. Det tycker
            jag är positivt.
          </note>
          <note>
            Jag delar Lars Hjälmereds uppfattning att det är problematiskt
            med långa handläggningstider. Samtidigt är det enligt min mening
            inte önskvärt att slå fast specifika tidsgränser. Migrationsverket
            ska vid sin prövning tillgodose sökandens och andra intressenters
            behov, utifrån ärendets beskaffenhet. Migrationsverket arbetar
            också kontinuerligt med att effektivisera sin verksamhet. Det
            är viktigt att det finns en balans mellan behovet av skyndsam
            hantering och behovet av att motverka missbruk av regelverket.
          </note>
          <note>
            Lars Hjälmered har också efterfrågat förenklingar när det gäller
            personer som söker sig till Sverige för att investera pengar.
            Det finns inte någon grund för att bevilja personer uppehållstillstånd
            i Sverige endast mot bakgrund av att de har investerat en viss
            summa pengar i landet. Sådana system förekommer i andra länder
            men är förknippade med en hel del svårigheter, till exempel när
            det gäller möjligheten att kontrollera pengarnas ursprung. Det
            kan också uppfattas som att det går att köpa ett uppehållstillstånd,
            och det tycker jag inte är önskvärt.
          </note>
          <note>
            Mot den här bakgrunden ser jag för närvarande inte någon anledning
            att vidta ytterligare åtgärder i frågan.
          </note>
          <note type="speaker">
            Anf. 18 LARS HJÄLMERED (M):
          </note>
          <note>
            Herr talman! Tack, ministern, för svaret!
          </note>
          <note>
            Sverige är ett mycket handelsberoende land. Hälften av vår ekonomi
            kommer ju från handel – import och export. Historiskt har detta
            med handel och öppenhet gagnat Sverige. Det har gjort att man
            har kunnat grunda jobb och företagande, och öppenheten har också
            gjort att vi har kunnat få många människor som har kommit till
            Sverige, talangfulla personer som har varit med och byggt landet,
            däribland min hemstad Göteborg.
          </note>
          <note>
            Om vi blickar ut nu, herr talman, kan vi se en utveckling i världen
            där några buzz words som man kan prata om är globalisering, urbanisering
            och digitalisering. Men det landar väldigt mycket i en ökad konkurrens
            mellan städer och mellan regioner. Då vill jag hävda att frågor
            kring konkurrens, talang och rekrytering av duktiga personer är
            helt avgörande för att Göteborg, Stockholm eller andra orter i
            Sverige ska kunna klara sig i konkurrensen. Då är för mig detta
            med arbetskraftsinvandring en pusselbit bland flera.
          </note>
          <note>
            Inom Europa har vi fri rörlighet. Det fungerar i stora stycken
            väl att söka arbete i ett annat land. Sedan 2009 har vi öppnat
            upp och ändrat reglerna för människor som kommer från länder utanför
            EU-EES-området, och det fungerar i allt väsentligt väl. Det skedde
            viktiga lättnader sommaren 2014, som innebär att studenter och
            forskare på till exempel Chalmers lättare kan stanna i landet.
            Det är utomordentligt viktigt.
          </note>
          <note>
            Sedan kommer vi till frågan om människor som vill komma hit och
            få tillstånd att starta ett företag eller investera pengar. Där
            menar jag att vi har att fundera kring att göra mer saker. Blickar
            vi i backspegeln kan vi se att vi har haft ganska långa handläggningstider.
            Det har av sökande upplevts som att det är lite otydliga kriterier.
            Man har jämfört hur det ser ut i Sverige med konkurrentländer
            och har kunnat konstatera att man där till exempel har kunnat
            garantera en handläggningstid på en månad och att Sverige i den
            meningen står sig lite slätt.
          </note>
          <note>
            Utgångspunkten för mig med denna interpellation, herr talman,
            är inte att ifrågasätta regelverket för arbetskraftsinvandring
            utan snarare att värna, vårda och utveckla ett sådant regelverk,
            som är principiellt riktigt för att klara den globala konkurrensen
            mellan städer och regioner.
          </note>
          <note>
            Det är därför, herr talman, jag har frågat statsrådet Johansson
            om han är beredd att göra ändringar i migrationsregelverket för
            att kunna få fler företagare och investerare till Sverige, om
            han är beredd att ta initiativ till en garanterad kort handläggningstid
            och om han är beredd att låta andra än Migrationsverket handlägga
            ansökningar.
          </note>
          <note>
            Jag kan av svaret konstatera att han i praktiken svarar nej på
            alla frågorna.
          </note>
          <note>
            Givet det vill jag i denna första runda ta upp ett p ar frågepaket.
            Det första är egentligen en enkel fråga: Är statsrådet på något
            sätt beredd att ändra migrationsreglerna för att vi ska kunna
            få fler företagare och investerare att komma till Sverige?
          </note>
          <note>
            Det andra gäller temat handläggningstider. Tittar vi på statistiken
            från Migrationsverket kan vi konstatera att det är en annan situation
            i dag än för ett antal år sedan. När det för ett antal år sedan
            handlade om att man hade kanske hundratals dagar, det vill säga
            flera månader, för att hantera en ansökan är det i praktiken noll
            och inget i dag. Då ställer jag mig frågan: Vad är ministern beredd
            att göra, till exempel genom krav i regleringsbrev, för att garantera
            att vi fortsatt har korta handläggningstider? Är ministern beredd
            att göra något i den delen?
          </note>
          <note>
            Sist och slutligen, herr talman, kan vi konstatera att det finns
            lite problem mellan fakta och upplevd verklighet.
          </note>
          <note>
            När man tittar på statistiken när det gäller handläggningstider
            är de mycket korta. Men vi möter ofta personer som vill komma
            till Sverige och som upplever att det kan vara otydliga kriterier
            relativt andra länder. I England säger man tydligt att en ansökan
            hanteras inom en månad. Men i Sverige gör vi inte det.
          </note>
          <note>
            Det finns ett behov av att det tas kliv framåt för att Sverige
            ska vara en mer öppen famn och vara välkomnande för viktiga företagsinvesterare.
            Är ministern beredd att framöver göra någonting i den delen?
          </note>
          <note type="speaker">
            Anf. 19 Justitie- och migrationsminister MORGAN JOHANSSON (S):
          </note>
          <note>
            Herr talman! Jag delar naturligtvis Lars Hjälmereds uppfattning
            att den globala konkurrensen är viktig för Sverige och att vi
            knyter till oss så mycket kompetens och kapital som möjligt. Så
            är det naturligtvis.
          </note>
          <note>
            Jag menar däremot att en del av de förslag som har lagts fram
            om detta inte är särskilt väl genomtänkta. Jag tror att det finns
            andra vägar att gå fram om man ska förkorta handläggningstiderna
            och förbättra rutinerna.
          </note>
          <note>
            Handläggningstiderna för dessa ärenden låg 2013 på i genomsnitt
            drygt 300 dagar. Därefter skedde en ökning under 2014. Just nu
            ligger mediantiden på 220 dagar. Det ser alltså ut som om det
            sker en förkortning av handläggningstiderna för dessa ärenden.
            Jag ser fram emot att denna förkortning kommer att fortsätta,
            inte minst därför att Migrationsverket redan i april tänker introducera
            ett nytt elektroniskt system. Då kan man på ett annat sätt än
            tidigare göra elektroniska ansökningar. Det tror jag är en rutinförändring
            som kommer att förkorta handläggningstiderna ganska påtagligt.
            Jag har stora förhoppningar i fråga om det. Det är klart att man
            måste ha myndigheter som ganska skyndsamt kan ta hand om dessa
            frågor när de kommer, och där vet jag att Migrationsverket jobbar
            mycket bra.
          </note>
          <note>
            Lars Hjälmered för fram även andra förslag, bland annat att man
            ska ha externa konsulter som ska bedöma affärsplaner , som det
            föreslogs i utredningen. Då kan jag bara konstatera att detta
            utredningsförslag kom 2011 och att den dåvarande borgerliga regeringen
            valde att inte gå fram med detta förslag. Regeringen menade att
            kompetensen redan finns på Migrationsverket. Jag har inte för
            avsikt att efter den remissbehandlingen återuppväcka den fråga
            som den tidigare regeringen redan har avfört från dagordningen.
          </note>
          <note>
            Om jag förstår Lars Hjälmered rätt vill han skapa något slags
            ny grund för uppehållstillstånd, nämligen att om man kan visa
            upp att man har kapital ska man få uppehållstillstånd. Jag menar
            att det är fel väg att gå. Uppehållstillstånden kan inte vara
            något slags handelsvara. Det vore en oerhört stötande utveckling.
          </note>
          <note type="speaker">
            Anf. 20 LARS HJÄLMERED (M):
          </note>
          <note>
            Herr t alman! Jag ställde tre frågor till ministern , bland annat
            om han är beredd att göra några ändringar i migrationsreglerna
            för att få fler företagare. Är svaret fortfarande nej på den frågan?
            Jag får upprepa frågan, eftersom jag tyckte att ministern inte
            riktigt svarade på den.
          </note>
          <note>
            När det gäller handläggningstiderna tyckte jag att det kom ett
            svar. Det är riktigt att handläggningstiderna enligt statistiken
            är drygt 200 dagar. Det är dock många gamla ansökningar som ligger
            kvar som man följer. Men Migrationsverket hävdar att om man kommer
            med en ny ansökan är ansökningstiden väsentligt kortare i dagsläget,
            vilket är mycket positivt.
          </note>
          <note>
            Sedan kan man fundera på de upplevda problemen, som inte minst
            många människor som arbetar på svenska universitet och högskolor
            och som har internationella kontakter vittnar om. De upplever
            problem och tycker att Sverige skulle kunna marknadsföras på ett
            bättre sätt. Vi har, tycker jag, en del komparativa fördelar i
            det här landet. Vi har hyggliga språkkunskaper, avsaknad av korruption,
            jämställdhet, miljöintresse etcetera. Ytterligare en pusselbit
            är reglerna för arbetskraftsinvandring, alltså att vi kan visa
            upp att vi vill att fler talangfulla personer kommer till Sverige
            för att studera, forska, arbeta och starta företag.
          </note>
          <note>
            Det är riktigt, som ministern säger, att en av de frågor som
            jag lyfter fram handlar om investerare. Man kan ju bo i ett annat
            land och välja att investera pengar i Sverige. Det är gott så,
            och det ska vi såklart främja. Men en aspekt man borde fundera
            på är hur vi kan få människor att faktiskt dessutom flytta hit
            för att investera pengar.
          </note>
          <note>
            Jag ser det dilemma och de problem som kan upplevas, det vill
            säga risken att man i någon mening köper ett uppehålls- och arbetstillstånd.
            Det är inte mitt syfte.
          </note>
          <note>
            Vi borde fundera på om det går att hitta former för detta. Andra
            länder har tittat på det . Jag tycker att det kan vara värt att
            tänka vidare på denna aspekt.
          </note>
          <note>
            Herr talman! Jag kommer tillbaka till följande fråga: Är ministern
            på något sätt beredd att ändra i migrationsreglerna i dag för
            att vi ska kunna få fler företagare och investerare att komma
            till Sverige?
          </note>
          <note>
            Jag kan som en passus säga att vi gjorde ändringar i de regler
            som antogs 2009 när det gäller den generella arbetskraftsinvandringen.
            Jag vill hävda att det inte finns några perfekta reformer. Man
            tänker att någonting ska gå i en viss riktning. Sedan får man
            ratta detta efter hand. En viktig förändring som vi gjorde skedde
            föregående år när vi helt enkelt öppnade upp för att utomeuropeiska
            studenter och forskare lättare skulle kunna stanna i Sverige efter
            att de har pluggat klart eller forskat klart på KTH, Chalmers
            eller liknande. Det är ett exempel på hur man kan vårda och värna
            en reform.
          </note>
          <note>
            Min fråga är därför: Är statsrådet beredd att göra förändringar
            av migrationsreglerna för att vi helt enkelt ska kunna få fler
            företagare att söka sig till Sverige?
          </note>
          <note type="speaker">
            Anf. 21 Justitie- och migrationsminister MORGAN JOHANSSON (S):
          </note>
          <note>
            Herr talman! Det är lika bra att jag är tydlig: Nej, jag är inte
            beredd att ändra i migrationsreglerna. Det var inte den tidigare
            regeringen heller på denna punkt. Den gamla regeringen avvisade
            en del av de förslag som lades fram i utredningen 2011. Jag har
            ingen annan inställning än den gamla regeringen hade i den delen.
          </note>
          <note>
            Däremot är jag beredd att fortsätta att försöka utveckla Migrationsverkets
            arbete med detta. Det har redan gjorts förenklingar, och vi kommer,
            som sagt, att introducera ett nytt elektroniskt handläggningssystem
            redan i april som jag tror kommer att förkorta handläggningstiderna
            ytterligare. Dessutom förstärker Migrationsverket sin kompetens
            och sin volym över huvud taget. Man anställer nästan tusen nya
            medarbetare i år för att kunna klara de stora åtaganden som man
            har.
          </note>
          <note>
            Vi behöver alltså inte ändra i migrationsreglerna men däremot
            jobba vidare med hur myndigheterna klarar detta uppdrag och förstärka
            det.
          </note>
          <note>
            Jag vill återigen komma med en varning i fråga om vad Hjälmered
            är ute efter när det gäller investeringar. Förutom det stötande
            i att man ska kunna köpa uppehållstillstånd finns en annan invändning,
            nämligen att man måste kunna kontrollera pengarnas ursprung. Var
            kommer de pengar ifrån som kanske ska investeras? Kan de komma
            från kriminell verksamhet, kan det vara pengar som har samlats
            in för terrorism och annat?
          </note>
          <note>
            Sådana frågor kommer automatiskt att väckas så fort man går in
            i diskussionen om ett syste m som innebär att man ska få uppehållstillstånd
            om man bara investerar pengar. Därför är jag inte beredd att gå
            den vägen.
          </note>
          <note type="speaker">
            Anf. 22 LARS HJÄLMERED (M):
          </note>
          <note>
            Herr talman! Låt mig konstatera att den tidigare regeringen gjorde
            förändringar av migrationsreglerna. Bland annat, som jag nämnde,
            vidareutvecklade vi reformen från 2009 med ytterligare lättnader
            2014.
          </note>
          <note>
            Jag tycker att man borde kunna signalera att man är beredd att
            göra detta. För mig handlar det inte om att stänga dörrar utan
            tvärtom om att vårda och utveckla en reform.
          </note>
          <note>
            Det är gott att man tittar på elektroniska handläggningssystem
            på Migrationsverket för att effektivisera myndighetens arbete.
          </note>
          <note>
            Ministern sade i interpellationssvaret att han inte vill ha en
            garanterad kort handläggningstid. Då har jag en följdfråga. Vad
            är ministern beredd att göra, utöver myndighetens eget arbete
            med ett sådant system, för att säkra att man fortsatt kan ha korta
            handläggningstider? Är ministern beredd att reglera detta i regleringsbrev
            med en tydlig återkoppling eller någon annan form att så fortsatt
            kan ske?
          </note>
          <note>
            Jag ska lyfta fram ett annat problem. Jag är lite sökande i detta.
            När det gäller vilken typ av bolag många startar kan vi se att
            det finns ett mönster, om man ska tro Migrationsverket. Vi har
            en hel del utomeuropeiska studenter och forskare som vill stanna
            i Sverige men som i någon mening så att säga hamnar i fel bransch,
            det vill säga att de i stället för att ha ett ingenjörsjobb eller
            ett ingenjörsbolag kanske startar något inom besöksnäringen. Det
            är en jätteviktig bransch i sig. Det är därför ingen kritik av
            besöksnäringen. Men man måste i denna debatt lyfta fram hur vi
            samlat i det svenska samhället – inte minst gäller det näringslivets
            ansvar – kan se till att fånga upp talangfulla människor som kommer
            från Pakistan, Iran, Kina eller andra länder och pluggar på Chalmers,
            KTH och så vidare. Det kan handla om ett eget bolag eller en anställning.
            Trenden är att det uppenbarligen är människor som vill bygga en
            framtid men som inte fångas upp inom så att säga rätt yrke.
          </note>
          <note type="speaker">
            Anf. 23 Justitie- och migrationsminister MORGAN JOHANSSON (S):
          </note>
          <note>
            Herr talman! Jag tror att vi har klarat ut de meningsskiljaktigheter
            som finns. Vi är alltså beredda att jobba vidare med att utveckla
            Migrationsver ­ kets uppdrag, och vi är självklart beredda att
            försöka snabba på handlägg ­ ningstiderna ytterligare. Jag har
            pekat på det elektroniska förfarandet, på de förenklingar som
            gjordes för ett par år sedan och på att allt tyder på att handläggningstiderna
            nu faktiskt går ned – trots att, ska jag säga, Migra ­ tionsverket
            ju totalt sett har en väldigt svår uppgift framför sig. Man har
            många andra uppgifter att ta hand om.
          </note>
          <note>
            Nu förstärker Migrationsverket med ett stort antal nya medarbetare.
            Jag tycker att vi ska titta på hur vi kan utveckla också den delen
            av Migrationsverkets arbete vidare, men jag vill inte gå in och
            röra i migrationslagstiftningen och reglerna kring den. Jag tror
            att det skulle vara förenat med mycket stora faror. Inte heller
            den tidigare regeringen ville göra det. När det gäller frågeställningen
            om investerare är det samma sak där; jag tror att det skulle vara
            fel att gå den vägen.
          </note>
          <note>
            Låt oss alltså fortsätta jobba med Migrationsverkets sätt att
            arbeta med de här ärendena och med att försöka korta handläggningstiderna
            ytterligare. Det tror jag är den bästa vägen för att lösa uppgiften.
          </note>
          <note>
            Överläggningen var härmed avslutad.
          </note>
          <note>
            § 11 Svar på interpellation 2014/15:295 om regeringens behandling
            av riksdagens tillkännagivanden
          </note>
          <note type="speaker">
            Anf. 24 Justitie- och migrationsminister MORGAN JOHANSSON (S):
          </note>
          <note>
            Herr talman! Andreas Norlén har frågat statsministern om regeringen
            kommer att följa den konstitutionella praxis som vuxit fram och
            som innebär att utgångspunkten är att regeringen ska tillgodose
            riksdagens tillkännagivanden.
          </note>
          <note>
            Andreas Norlén har vidare frågat om regeringen kommer att tillgodose
            det tillkännagivande som säger att beredningsåtgärder med anledning
            av ett tillkännagivande från riksdagen bör påbörjas så snart som
            möjligt. Slutligen har Andreas Norlén frågat vilka åtgärder statsministern
            kommer att vidta för att säkerställa att enskilda statsråd inte
            förhalar eller på annat sätt obstruerar tillgodoseendet av riksdagens
            tillkännagivanden.
          </note>
          <note>
            Interpellationen har överlämnats till mig.
          </note>
          <note>
            Det finns ingen reglering i författning av riksdagens beslut
            om så kallade tillkännagivanden till regeringen. Det finns inte
            heller någon reglering av regeringens hantering av sådana beslut.
            Däremot finns en sedan lång tid etablerad konstitutionell praxis
            om hur regeringen bör förhålla sig till riksdagens tillkännagivanden.
            Denna praxis innebär bland annat att regeringen som utgångspunkt
            bör tillgodose ett sådant tillkännagivande.
          </note>
          <note>
            Om det visar sig finnas omständigheter som hindrar ett genomförande
            eller om regeringen gör en annan bedömning än riksdagen måste
            dock regeringen kunna låta bli att vidta de åtgärder som tillkännagivandet
            avser. Om regeringen inte delar riksdagens mening i en fråga och
            inte har för avsikt att tillgodose riksdagens önskemål, innebär
            praxis – som konstitu ­ tionsutskottet konstaterat – att regeringen
            i stället bör underrätta riksdagen om detta inom den tidsgräns
            som angetts i tillkännagivandet. Även skälen till att regeringen
            inte har tillgodosett tillkännagivandet bör redovisas.
          </note>
          <note>
            Grundlagsutredningen har konstaterat att ordningen med tillkänna
            ­ givanden i allt väsentligt fungerar väl. Jag instämmer i den
            bedömningen.
          </note>
          <note>
            En målsättning är givetvis att beredningsåtgärder med anledning
            av ett tillkännagivande från riksdagen påbörjas så snart som möjligt.
            Det kan dock, som konstitutionsutskottet tidigare har uttalat,
            inte bortses från att tillkännagivanden kan vara av sådan karaktär
            att de kräver ett långvarigt och omfattande utredningsarbete.
            Om beredningen skulle dra ut på tiden är det angeläget att regeringen
            till riksdagen lämnar fullgod information om orsakerna till beredningstidens
            längd.
          </note>
          <note>
            Ett tillkännagivande från riksdagen riktas till regeringen. Ansvaret
            för vilka åtgärder som vidtas med anledning av tillkännagivandet
            ligger hos regeringen som kollektiv. Regeringen lämnar årligen
            genom den så kallade skrivelse 75 till riksdagen en redogörelse
            för bland annat de åtgärder regeringen har vidtagit med anledning
            av riksdagens tillkännagivanden. I redogörelsen tas samtliga riksdagsskrivelser
            som är ställda till regeringen det senaste kalenderåret upp, men
            även äldre riksdagsskrivelser som inte tidigare har rapporterats
            som slutbehandlade finns med.
          </note>
          <note>
            Arbetet med skrivelse 75 innebär alltså en årlig genomgång av
            regeringens beredning av varje enskilt tillkännagivande och vilka
            åtgärder som har vidtagits med anledning av dessa. Genom det löpande
            arbetet med skrivelse 75 säkerställs att riksdagens tillkännagivanden
            tas om hand i enlighet med konstitutionell praxis.
          </note>
          <note type="speaker">
            Anf. 25 ANDREAS NORLÉN (M):
          </note>
          <note>
            Herr talman! Låt mig först tacka justitie- och migrationsministern
            för svaret på min interpellation.
          </note>
          <note>
            Jag har av princip självfallet ingenting emot att debattera med
            Morgan Johansson. När vi båda var ledamöter i KU möttes vi ibland
            i debatter i kammaren, och vi sågs senast förra våren hos juristföreningen
            i Norrköping och debatterade brottsbekämpning. Jag vill trots
            detta uppmärksam ­ ma kammaren och statsrådet på att interpellationen
            inte är ställd till Morgan Johansson utan till statsminister Stefan
            Löfven .
          </note>
          <note>
            Interpellationen handlar om regeringens behandling av riksdagens
            tillkännagivanden, alltså riksdagens beställningar till regeringen
            av till exempel ny lagstiftning eller att regeringen ska avstå
            från att vidta en viss åtgärd. Det har på senare tid gjorts flera
            uttalanden från ledande företrädare för det största regeringspartiet
            med innebörden att riksdagens tillkännagivanden inte är så viktiga
            och inte kommer att ha den betydelse som oppositionspartierna
            tror.
          </note>
          <note>
            Jag har därför ställt tre frågor till statsministern om hur han
            och hans regering har för avsikt att förhålla sig till riksdagens
            beslut – till exempel om han tänker följa den konstitutionella
            praxis som innebär att regeringen i princip är bunden till och
            ska tillgodose riksdagens tillkännagivanden. Interpellationen
            rör alltså övergripande överväganden för regeringens arbete och
            inte frågor som specifikt rör justitieministerns ansvarsområden.
            Det är statsministern som ytterst ansvarar för att regeringen
            följer riksdagens beslut, och han ansvarar även för Regeringskansliets
            organisation och arbetsformer.
          </note>
          <note>
            Konstitutionsutskottet uttalade för mer än tio år sedan, alltså
            förra gången Sverige hade en socialdemokratisk statsminister,
            att det är väsentligt att det statsråd vars tjänsteutövning en
            interpellation angår också är det statsråd som besvarar interpellationen.
            Detta gäller enligt utskottet självfallet också statsministern
            ”när frågan gäller övergripande överväganden för regeringens arbete”.
            Jag undrar därför varför det är Morgan Johansson och inte Stefan
            Löfven som finns här i kammaren i dag.
          </note>
          <note>
            I sitt svar säger Morgan Johansson: ”Interpellationen har överlämnats
            till mig.” Någon motivering för detta framförs dock inte, trots
            att det är brukligt. Statsministern var i kammaren i tisdags och
            besvarade en inter ­ pellation om det säkerhetspolitiska råd som
            har inrättats. Jag deltog i den debatten och ställde frågan varför
            han valde att besvara den interpellatio ­ nen och inte min, men
            jag fick inget särskilt tydligt svar.
          </note>
          <note>
            Man kan tycka att det säkerhetspolitiska rådet är en ganska avgränsad
            fråga som andra statsråd hade kunnat debattera, medan tillgodoseendet
            av riksdagens tillkännagivanden är en i hög grad övergripande
            fråga för hela regeringen. Jag uppmanade därför statsministern
            att sluta betrakta ledamöternas frågor som ett smörgåsbord där
            han kan plocka de godsaker han vill och i stället leva upp till
            sin skyldighet att besvara ledamöternas frågor så länge de rör
            övergripande regeringsarbete.
          </note>
          <note>
            Jag undrar om justitieministern i statsministerns ställe kan
            berätta varför statsministern plockar russinen ur den konstitutionella
            kakan och inte besvarar interpellationen. Det är lätt att tolka
            statsministerns agerande som ett utslag av nonchalans mot riksdagen.
            Det framstår kanske för honom som mer statsmannamässigt att debattera
            säkerhetspolitik än det tråkiga tragglandet med tillkännagivanden,
            men inte desto mindre handlar det om övergripande frågor om regeringsarbetet.
          </note>
          <note>
            Jag undrar också om justitieministern och hans departement kommer
            att ha en genomgång med statsministern om de uttalanden om besvaranden
            av interpellationer konstitutionsutskottet har gjort, så att statsministern
            i fortsättningen faktiskt besvarar frågor som gäller övergripande
            överväganden om regeringens arbete.
          </note>
          <note type="speaker">
            Anf. 26 Justitie- och migrationsminister MORGAN JOHANSSON (S):
          </note>
          <note>
            Herr talman! Jag är ledsen om Andreas Norlén är missnöjd med
            att det är min ringa person han har att debattera med, men ansvaret
            i regeringen är så fördelat att det är jag som har de konstitutionella
            frågorna. Det är det interpellationen handlar om, nämligen hur
            regeringen ska hantera tillkännagivanden som kommer från riksdagen
            till regeringen. Jag skulle vilja säga att det är väsentligt att
            det är det statsråd vars tjänsteutövning som berörs som är den
            som går in och besvarar en interpellation. Därför är det jag som
            har hand om den här frågan och kommer att ha det också fortsättningsvis.
          </note>
          <note>
            När det gäller sakfrågan vill jag trots allt markera några saker.
            Först och främst finns det ingen konstitutionell rättslig ställning
            för tillkännagivanden. De nämns inte i regeringsformen, och i
            riksdagsordningen finns det bara en skrivning om att regeringen
            ska redovisa till riksdagen hur den har hanterat riksdagens skrivelser.
            I övrigt finns det ingenting. Någon rättslig ställning för tillkännagivanden
            är alltså svår att hitta.
          </note>
          <note>
            Det rättsliga förhållandet mellan regering och riksdag uttrycks
            i regeringsformens 1 kap. 6 § där det står att det är regeringen
            som styr riket, och den är sedan ansvarig inför riksdagen. Men
            det är regeringen som styr riket.
          </note>
          <note>
            Tillkännagivanden har ingen formell rättslig ställning. Men när
            tillkännagivanden kommer till regeringen ska regeringen svara
            på hur man bereder dessa tillkännagivanden. Det gör vi i skrivelse
            75 varje år.
          </note>
          <note>
            Är vi bundna av ett tillkännagivande? Ja, i princip är vi förbundna
            att hantera tillkännagivanden. Är vi bundna i sak att göra som
            riksdagen sagt? Det är en fråga som inte är klart reglerad.
          </note>
          <note>
            Om riksdagen har gjort ett tillkännagivande och regeringen efter
            utredning kommer fram till att det vore en olämplig åtgärd måste
            regeringen informera riksdagen om att regeringen inte vill gå
            vidare med det. Den konstitutionella praxisen säger att om regeringen
            har en annan uppfattning än riksdagen ska regeringen informera
            riksdagen och motivera varför. Det är så långt bundenheten går.
          </note>
          <note>
            Jag hittade ett exempel på detta i går kväll. Det handlar om
            eftersupning, alltså att människor dricker efter en trafikolycka
            och sedan hävdar att de inte var fulla när trafikolyckan skedde.
            Det har utretts vid flera tillfällen.
          </note>
          <note>
            Det kom ett tillkännagivande av en enig riksdag 2011 som sa att
            detta borde kriminaliseras, och den dåvarande regeringen valde
            att göra en utredning. När utredningen kom 2013 efter remissutfallet
            visade det sig att det kanske är svårt att genomföra eftersom
            det kan strida mot Europakonventionens regler om rättvis rättegång
            och att det därför är olämpligt att gå vidare med det.
          </note>
          <note>
            I ett sådant läge måste regeringen kunna säga till riksdagen
            att det är svårt att gå vidare. Sedan är det upp till riksdagen
            att reagera på det.
          </note>
          <note>
            Det är ett exempel på hur förhållandet mellan riksdag och regering
            är. Det förhållandet har fungerat väl under alla år, och jag vill
            inte förändra det. Det ville inte heller Grundlagsutredningen,
            som tittade noga på detta.
          </note>
          <note>
            Går vi längre på denna väg är jag rädd att vi trampar in på det
            som är regeringsformens 1 kap. 6 §, och det vill jag inte.
          </note>
          <note type="speaker">
            Anf. 27 ANDREAS NORLÉN (M):
          </note>
          <note>
            Herr talman! Morgan Johansson säger att det är han som har ansvar
            i regeringen för konstitutionella frågor och att det är därför
            han besvarar interpellationen. Jag betvivlar inte att beredningsområdet,
            grundlagar med mera, ligger på Justitiedepartementet och är justitieministerns
            ansvarsområde.
          </note>
          <note>
            Men detta handlade inte om regleringen av tillkännagivanden utan
            om huruvida den nu sittande regeringen har för avsikt att följa
            den etablerade konstitutionella praxis som säger att tillkännagivandet
            ska tillgodoses, om det inte finns mycket starka skäl för något
            annat.
          </note>
          <note>
            Jag menar att det är en övergripande fråga för regeringens arbete,
            och därför borde statsministern ha besvarat interpellationen och
            inte lämnat den vidare.
          </note>
          <note>
            För att övergå till sakfrågan är det givetvis så som justitieministern
            säger, nämligen att detta inte är reglerat i grundlag. Men det
            finns en fast konstitutionell praxis. Man kan därför inte säga
            att tillkännagivanden saknar ett rättsligt ramverk, för vi har
            ett rättsligt ramverk i form av den fasta konstitutionella praxis
            som har vuxit fram genom åren.
          </note>
          <note>
            Låt mig citera ett textavsnitt: ”Det finns olika sätt att mäta
            regeringsduglighet. Ett är att se med vilken styrka regeringen
            förmår att genomdriva sina förslag. Ett annat är hur man kan undvika
            att få en riksdagsmajoritet e mot sig. Den nuvarande minoritetsregeringen
            har många problem. Ett av dem är att man saknar en fast parlamentarisk
            majoritet, ett annat att man gång på gång fått oönskade tillkännagivanden
            från en riksdagsmajoritet. Denna regering har i flera fall visat
            en uppenbar nonchalans inför de tillkännagivanden som riksdagen
            fattat beslut om mot regeringens vilja.”
          </note>
          <note>
            Morgan Johansson kanske tycker att det var ett elakt citat om
            hans regering. Men det är inte jag som har skrivit texten utan
            hans socialdemokratiska partivänner i konstitutionsutskottet som
            i ett par motioner 2012 och 2014 uttryckte sig på detta sätt.
          </note>
          <note>
            Jag skulle dock vi lja säga att den kritik som de d å förde fram
            är mer aktuell och träffande nu, våren 2015, när vi har en annan
            regering.
          </note>
          <note>
            Dessa motioner väcktes när vi hade en regering som saknade tre
            mandat för att få majoritet i kammaren och som med enstaka undantag
            fick stöd i riksdagen för alla sina propositioner.
          </note>
          <note>
            Nu har vi en regering som saknar 37 mandat till egen majoritet
            och som knappt har lagt fram några propositioner av betydelse
            förutom den budget som föll. Däremot har en stor mängd beslut
            fattats mot regeringens vilja, främst i form av så kallade tillkännagivanden.
          </note>
          <note>
            Dagens debatt är viktig, för det handlar om att se hur den svaga
            minoritetsregeringen tänker tillgodose de önskemål som riksdagen
            för fram i form av tillkännagivanden.
          </note>
          <note>
            Justitieministern och jag är eniga om att utgångspunkten är att
            tillkännagivanden ska tillgodoses. Det tycker alla partier i kammaren.
          </note>
          <note>
            Det som föranledde mig att ställa interpellationen var bland
            annat ett uttalande av Socialdemokraternas gruppledare i riksdagen.
            Han sa att dessa tillkännagivanden inte kommer att ha den betydelse
            som en del i oppositionen verkar tro.
          </note>
          <note>
            Jag undrar om Morgan Johansson kan berätta vilken betydelse regeringen
            anser att riksdagens tillkännagivande kommer att ha. Han har gett
            ett övergripande svar på en generell nivå, men vi har ett antal
            tillkännagivanden som riksdagen har skickat till regeringen mot
            regeringens vilja. Frågan är: Kommer regeringen att lojalt följa
            riksdagens tillkännagivanden, eller kommer man att ha den attityd
            som S-gruppledaren Tomas Eneroth gav uttryck för, nämligen en
            bristande respekt för riksdagens beslut?
          </note>
          <note>
            Det finns ett antal tillkännagivanden som vi kan diskutera i
            denna debatt. Vi ska inte gå in på dem i sak, men regeringen har
            en lång lista att bocka av. Jag undrar om Morgan Johansson i dag
            kan lova att regeringen kommer att göra det.
          </note>
          <note type="speaker">
            Anf. 28 Justitie- och migrationsminister MORGAN JOHANSSON (S):
          </note>
          <note>
            Herr talman! Vi får vara lite försiktiga med hur vi uttrycker
            oss. Det finns ingen rättslig ställning för tillkännagivanden
            i form av lagstöd eller resonemang i lagar eller författningar.
            Det finns inte klart uttryckt i regeringsformen eller i riksdagsordningen.
          </note>
          <note>
            Det finns en konstitutionell praxis som hanterar förhållandet
            mellan regering och riksdag. Men den starkaste styråran är det
            som framgår av regeringsformens 1 kap. 6 §: Regeringen styr riket,
            och den är sedan ansvarig inför riksdagen.
          </note>
          <note>
            Skulle riksdagen vilja rubba denna balans är jag rädd att vi
            skulle få en situation där regeringsmakten totalt sett försvagas,
            och det skulle vara mycket olyckligt för Sverige. Det måste finnas
            möjlighet för minor itetsregeringar att styra, naturligt vis i
            ständig dialog med riksdagens partier.
          </note>
          <note>
            Situationen är som den är just nu för att vi fick ett valresultat
            som var ganska svårt att hantera för oss politiker. Därför sträckte
            vi under hela hösten ut handen till de borgerliga partierna och
            sa: Låt oss försöka komma överens, och låt oss försöka samarbeta.
          </note>
          <note>
            Det gällde många frågor, bland annat budgetfrågorna, som Andreas
            Norlén hänvisade till.
          </note>
          <note>
            Så måste regeringen jobba, men det krävs två för att dansa tango.
            Regeringen kan inte ensam räcka ut handen hela tiden medan de
            borgerliga partierna säger att de inte vill vara med. Då blir
            det jättesvårt att hantera situationen de kommande fyra åren.
          </note>
          <note>
            Tack vare decemberöverenskommelsen står vi på en mycket stabilare
            grund när det gäller budgetfrågorna. Men regeringen kommer självklart
            att försöka hitta en bred parlamentarisk majoritet i alla frågor,
            för det är vi beroende av. Bollen för att få stabilitet att kunna
            styra Sverige ligger i stor utsträckning också hos de borgerliga
            partierna, och vi är givetvis beredda att samarbeta så långt det
            går för att klara ut denna situation.
          </note>
          <note>
            Varför är det jag som svarar på interpellationen? Andreas Norléns
            första fråga i interpellationen är om regeringen kommer att följa
            den kon ­ stitutionella praxis som har vuxit fram. Jag har hand
            om de konstitutionella frågorna. Därför är det naturligt att det
            är jag som svarar på interpella ­ tionen.
          </note>
          <note>
            Den konstitutionella praxisen för tillkännagivanden är att utgångspunkten
            är att tillkännagivandet ska tillgodoses. Men som jag sa i mitt
            förra inlägg kan det vara så att en del tillkännagivanden visar
            sig vara mindre lämpliga att gå vidare med.
          </note>
          <note>
            Skulle det visa sig att regeringen har en annan uppfattning måste
            regeringen redogöra för det för riksdagen. Sedan får den nya riksdagen
            ta ställning till om man vill fortsätta att driva frågan vidare,
            exempelvis när det gäller det exempel jag gav.
          </note>
          <note>
            Mer än så är denna fråga inte reglerad, och jag tycker nog inte
            att den ska vara det heller. Vi behöver kunna arbeta med detta
            på ett mer flexibelt sätt för att vi ska kunna styra landet över
            huvud taget.
          </note>
          <note>
            Jag hoppas att vi kan ha ett bra samarbete i de här frågorna
            framöver med både riksdagen totalt sett och konstitutionsutskottet.
          </note>
          <note type="speaker">
            Anf. 29 ANDREAS NORLÉN (M):
          </note>
          <note>
            Herr talman! Regeringsformen säger att regeringen styr riket
            men att den är ansvarig inför riksdagen. En del i det ansvarighetsförhållandet
            inför riksdagen är just det som genom fast konstitutionell praxis
            har utvecklats vad gäller tillkännagivanden, nämligen att utgångspunkten
            är att regeringen ska tillgodose tillkännagivanden.
          </note>
          <note>
            Det jag försöker få ett närmare besked om här från Morgan Johansson
            är vilken betydelse regeringen anser att tillkännagivanden har.
            Den frågan har rests av ett antal ledande socialdemokrater, som
            i olika uttalanden har försökt tona ned betydelsen av tillkännagivanden
            och säga att de nog inte är så viktiga.
          </note>
          <note>
            Som oppositionspolitiker är det lätt att uppfatta det som ett
            slags arrogans från regeringen att den inte tar riksdagens tillkännagivanden
            på allvar.
          </note>
          <note>
            Jag väckte denna interpellation för att få svar från statsministern
            på hur han ser på den övergripande frågan: Tänker regeringen fortsätta
            att följa den praxis som har etablerats, nämligen att så långt
            det bara är möjligt tillgodose riksdagens tillkännagivanden? Det
            vore välgörande om Morgan Johansson klart och entydigt kunde svara
            på den frågan här i dag.
          </note>
          <note>
            En del tillkännagivanden kan ta tid att hantera därför att de
            rör komplicerade frågor som behöver utredas. Då behöver man givetvis
            en viss beredningstid. Å andra sidan är det ibland väldigt enkelt
            att tillgodose riksdagens tillkännagivanden.
          </note>
          <note>
            Riksdagen kan säga till regeringen att den inte vill ha en viss
            åtgärd vidtagen, att regeringen ska fortsätta att göra något som
            är bra och inte sluta med det eller att regeringen ska sluta att
            göra något som riksdagen inte tycker om.
          </note>
          <note>
            Ett exempel på detta är tillkännagivandena om att återuppta översynen
            av Arbetsförmedlingen, att inte angripa det fria vårdvalet och
            att inte utse en förhandlingsperson för att lägga ned Bromma flygplats.
            De sakerna kan lätt tillgodoses. Tänker regeringen göra det?
          </note>
          <note type="speaker">
            Anf. 30 Justitie- och migrationsminister MORGAN JOHANSSON (S):
          </note>
          <note>
            Herr talman! Ett par av de frågorna är föremål för konstitutionsutskottets
            granskning och hantering, så jag tänker inte gå närmare in på
            dem. Jag håller mig till den principiella frågan, nämligen förhållandet
            mellan regering och riksdag avseende tillkännagivanden.
          </note>
          <note>
            Den konstitutionella praxisen är följande: Utgångspunkten är
            att tillgodose tillkännagivandena. Om regeringen avser att inte
            tillgodose önskemål eller tillkännagivanden ska den underrätta
            riksdagen om det. Det är den konstitutionella praxis som har växt
            fram. Därefter hamnar bollen hos riksdagen igen, och då får riksdagen
            agera.
          </note>
          <note>
            Många gånger kan man hantera tillkännagivanden genom att tillsätta
            en utredning och se om ett genomförande är möjligt. Om det visar
            sig vara mindre lämpligt får man underrätta riksdagen om detta,
            och då hamnar bollen hos den igen.
          </note>
          <note>
            Annars kan man säga: Vi kanske inte kan göra detta, men vi kan
            göra en annan sak. Accepterar riksdagen det? Det är så regeringens
            skrivelse 75 fungerar. Där går vi igenom tillkännagivande efter
            tillkännagivande och visar hur vi hanterar dem.
          </note>
          <note>
            Längre än så vill jag inte gå när det gäller reglering, och det
            ville inte den tidigare regeringen heller. Detta är en fast, etablerad
            konstitutionell praxis, och den kommer vi att hålla oss till,
            precis som tidigare regeringar gjort.
          </note>
          <note>
            Överläggningen var härmed avslutad.
          </note>
          <note>
            § 12 Svar på interpellation 2014/15:305 om misstänkta terrorister
            som får uppehållstillstånd i Sverige
          </note>
          <note type="speaker">
            Anf. 31 Justitie- och migrationsminister MORGAN JOHANSSON (S):
          </note>
          <note>
            Herr talman! Mathias Sundin har i en interpellation frågat mig
            om jag tänker ge Utredningen om genomförande av vissa straffrättsliga
            åtaganden för att förhindra och bekämpa terrorism i uppdrag att
            även utreda frågan om misstänkta terrorister som har uppehållstillstånd
            i landet. Mathias Sundin frågar också om jag har för avsikt att
            ta initiativ till att förändra lagstiftningen på området och/eller
            vidta några andra åtgärder för att hantera detta problem.
          </note>
          <note>
            Kampen mot terrorism är en prioriterad fråga för regeringen.
            Regering ­ en följer noga utvecklingen på området och har även
            påbörjat arbetet med att ta fram en ny nationell strategi mot
            terrorism.
          </note>
          <note>
            En viktig del av kampen mot terrorism är ett långsiktigt förebyggande
            arbete för att värna demokratin och motverka radikalisering och
            rekrytering till våldsbejakande extremistiska rörelser. En särskild
            nationell samordnare har fått i uppdrag att stärka detta arbete
            på nationell, regional och lokal nivå och stödja de aktörer som
            identifierar problem med våldsbejakande extremism lokalt.
          </note>
          <note>
            Enligt internationella åtaganden som Sverige är bundet av får
            en person inte utvisas, överföras eller utlämnas till ett land
            om det innebär en risk för att personen i fråga utsätts för dödsstraff,
            tortyr eller annan omänsklig eller förnedrande behandling eller
            bestraffning. Detta är ett absolut hinder enligt Europakonventionen
            och FN:s tortyrkonvention.
          </note>
          <note>
            Om ett utvisningsbeslut inte kan verkställas ska den beslutande
            myndigheten, efter ett beslut om utvisning, besluta att verkställigheten
            ska skjutas upp eller bevilja personen ett tidsbegränsat uppehållstillstånd.
            Har personen beviljats ett tidsbegränsat uppehållstillstånd ska
            Migrationsverket ompröva utvisningsbeslutet när uppehållstillståndet
            löper ut.
          </note>
          <note>
            Lagen om särskild utlänningskontroll ger i vissa fall utrymme
            för kontroll av presumtiva terrorister som av asylrättsliga skäl
            inte kan verkställas ut ur landet.
          </note>
          <note>
            Det svenska regelverket uppfyller kraven enligt folkrättsliga
            principer, och regeringen avser inte att i närtid vare sig förändra
            lagstiftningen eller utreda frågan vidare.
          </note>
          <note>
            Vid konkret brottsmisstanke, till exempel när det gäller terroristbrott,
            utreds och lagförs redan i dag sådana brott av rättsvårdande myndigheter.
          </note>
          <note type="speaker">
            Anf . 32 MATHIAS SUNDIN (FP):
          </note>
          <note>
            Herr talman ! Jag tackar statsrådet för svaret.
          </note>
          <note>
            Detta handlar om misstänkta terrorister som får uppehållstillstånd
            i Sverige. När personer kommer hit och söker asyl kan de i vissa
            fall exkluderas om man misstänker att de har begått grova brott,
            terroristbrott, brott mot mänskligheten eller andra brott av den
            karaktären i det land de kommer ifrån.
          </note>
          <note>
            Så har skett i Sverige när det gäller ett tjugotal personer som
            kom hit och sökte asyl förra året. Säkerhetspolisen tog då kontakt
            med Migrationsverket och talade om att dessa personer var misstänkta,
            att de har tillhört eller tillhör terroristorganisationer och
            att de har utfört terrordåd, brott mot mänskligheten eller andra
            grova brott mot civilbefolkningen. De fick därför inte asyl i
            Sverige.
          </note>
          <note>
            Som migrationsministern uppger i svaret och som Migrationsverket
            säger kan personerna dock inte skickas tillbaka eftersom de då
            riskerar att dödas, torteras eller utsättas för annan allvarlig
            skada.
          </note>
          <note>
            Som land hamnar vi då i ett väldigt besvärligt läge. Verkligheten
            blir då att dessa personer får stanna i Sverige och röra sig fritt
            här, trots att de är misstänkta för mycket grova brott och trots
            att misstankarna lett till att de inte får permanent uppehållstillstånd
            i Sverige. Men eftersom vi inte kan skicka tillbaka dem får de
            stanna här tillfälligt och röra sig och leva fritt i Sverige.
          </note>
          <note>
            Denna fråga tror jag inte att det finns någon enkel lösning på.
            Då hade detta säkert åtgärdats. Men desto viktigare är det då
            att borra ordentligt i frågan och se vad vi kan göra åt den och
            om något kan göras som löser situationen eller åtminstone gör
            den bättre.
          </note>
          <note>
            Efter ett avslöjande från P4 Östergötland lämnade jag in en skriftlig
            fråga till ministern. Då hänvisade han, i alla fall indirekt,
            till den utredning som pågår. Men när vi kollade med utredningen
            visade det sig att den inte hanterade just den specifika frågan.
            Därför ställer jag denna fråga, så att vi får diskutera här i
            kammaren vad som görs.
          </note>
          <note>
            Jag tycker att det är synd att ministern och regeringen svarar
            att man inte tänker göra något mer i denna fråga. Man prioriterar
            visserligen kampen mot terrorism – det ifrågasätter jag inte i
            sig. Men jag tycker att det är väldigt besvärande att man inte
            borrar vidare i den här frågan.
          </note>
          <note>
            Det är naturligtvis potentiellt farligt att ha dessa personer
            röra sig och leva fritt i Sverige.
          </note>
          <note>
            Det finns som sagt ingen enkel lösning på detta. Jag tycker inte
            att de ska skickas tillbaka till en möjlig död. Det är inte det
            jag förespråkar. Även om de är misstänkta för allvarliga brott
            är jag verkligen ingen förespråkare av dödsstraff. Men jag vill
            inte heller att de ska kunna leva och röra sig fritt i Sverige.
          </note>
          <note>
            Varför borrar inte regeringen mer i denna fråga? Varför får inte
            denna utredning eller någon annan uppdraget att verkligen borra
            i detta och försöka hitta en lösning på hela situationen eller
            något som åtminstone gör den bättre?
          </note>
          <note type="speaker">
            Anf. 33 Justitie- och migrationsminister MORGAN JOHANSSON (S):
          </note>
          <note>
            Herr talman! Detta är ett dilemma för alla rättsstater, skulle
            jag vilja säga. Vi är i en situation där människor som har begått
            brott eller är i stånd att begå grova brott söker sig till andra
            länder. Då ska vi pröva om de har asylskäl eller inte. Om de då
            faller inom ramen för lagstiftningen kan de exkluderas från sin
            flyktingstatus. Då ska vi i stället utvisa dem tillbaka till sitt
            hemland.
          </note>
          <note>
            Det kan vi dock inte göra om de där riskeras att utsättas för
            omänsklig behandling, tortyr eller dödsstraff enligt de konventioner
            som vi har skrivit på – FN:s tortyrkonvention och Europakonventionen.
            Det handlar också, skulle jag vilja säga, om rent mänskliga aspekter.
            Vi gör inte så, helt enkelt, även om detta är människor som kanske
            är i stånd att begå grova brott. Vi måste försöka lösa situationen
            på något annat sätt. Vi har en situation då vi har dem kvar här
            i landet. De får tillfälliga uppehållstillstånd så länge, i väntan
            på att man kan avvisa dem. Men det är inte säkert att det går;
            det beror helt och hållet på hur utvecklingen ser ut i det land
            de kommer ifrån.
          </note>
          <note>
            Då är vi inte heller nu helt utan kontrollmöjligheter, skulle
            jag vilja säga, enligt den lagstiftning som vi har i dag. Det
            är därför jag i mitt interpellationssvar hänvisar till lagen om
            särskild utlänningskontroll där man under vissa förutsättningar
            och när det gäller vissa individer kan se till att de inte alls
            kan röra sig fritt på det sätt som Mathias Sundin förespeglar.
            Vi kan ha kontroll över dem. Lagen om särskild utlänningskontroll
            ger i vissa fall utrymme för en sådan kontroll. Det kan handla
            om anmälningsplikt på polisstation, ibland flera gånger i veckan.
            Det kan handla om avlyssning, det kan handla om teleövervakning
            och det kan handla om husrannsakan. Det är instrument som säkerhetspolisen
            har för en del individer som man anser att det finns skäl att
            ha dessa kontrollmöjligheter för.
          </note>
          <note>
            Mathias Sundin säger att människor som är farliga kan röra sig
            fritt här. Det är inte riktigt så, utan vi har möjlighet inom
            ramen för den lagstiftning som i dag finns att utöva en kontroll
            över dem.
          </note>
          <note>
            Jag vill naturligtvis inte gå in närmare på de enskilda fallen,
            delvis för att det är kvalificerat hemligt exakt vad det är man
            gör och hur gränsdragningen ser ut. Jag vill bara peka på att
            möjligheterna finns.
          </note>
          <note>
            Jag har fullt förtroende för säkerhetspolisens sätt att arbeta
            med frågorna. Vi träffade säkerhetspolisen i går och diskuterade
            just hur vi ytterligare skulle kunna förstärka skyddet för oss
            när vi nu ser hur situationen utvecklar sig. Regeringen tar detta
            på stort allvar. Men den signal och det besked jag har i dag är
            att det inom det system vi har i dag finns möjlighet att utöva
            kontroll över de människor som är potentiellt farliga.
          </note>
          <note type="speaker">
            Anf . 34 MATHIAS SUNDIN (FP):
          </note>
          <note>
            Herr talman ! Det stämmer att denna möjlighet finns till viss
            del. Dessa människor lever ändå fritt i Sverige, även om de delvis
            kan övervakas, har en anmälningsplikt och så vidare, som ministern
            påpekar här. De lever i alla fall delvis fritt, kanske man ska
            säga om man ska nyansera sig.
          </note>
          <note>
            Det är i sig allvarligt. Dessa personer kan använda sin tid här
            till att försöka rekrytera andra personer till de organisationer
            som de eventuellt tillhör eller till att planera dåd i Sverige
            eller i andra länder. Det är alldeles utmärkt att säkerhetspolisen
            har viss möjlighet att hålla koll på dessa. Men man önskar naturligtvis
            att det inte vore så att de kan leva i en vanlig bostad helt fritt
            – eller delvis fritt, om vi ska använda det begreppet – i Sverige.
          </note>
          <note>
            Det som vore absolut mest önskvärt är naturligtvis att dessa
            människor hamnar bakom lås och bom. Det är den fråga jag skulle
            vilja att regeringen borrade mer i. Då har vi ett besvärligt bevisläge
            eftersom brotten ofta är begångna i krigssituationer i andra länder
            och inte på svensk mark. Det gör naturligtvis bevisföringen svår.
          </note>
          <note>
            Inte desto mindre behöver man borra i frågan och se om det finns
            något mer man kan göra. Att då inte göra detta utan att bara se
            på situationen och vara nöjd som det är även om det är ett besvärligt
            läge, som ministern säger, tycker jag inte är acceptabelt. Det
            räcker inte att göra så.
          </note>
          <note>
            Jag har svårt att förstå att ministern i svaret hänvisar till
            den nationella samordnaren i dessa frågor och till det förebyggande
            arbetet. Det är relevant i många fall när det gäller personer
            som bor i Sverige, växer upp här i Sverige, blir radikaliserade
            och rör sig mot denna typ av organisationer och sedan åker ned
            till Syrien eller andra länder och deltar i strider för terroristorganisationer.
          </note>
          <note>
            Men just när det gäller dessa personer – det tjugotal som kom
            förra året – kan väl inte en nationell samordnare göra något för
            att motverka situa ­ tionen. Då handlar det inte om ett förebyggande
            arbete här i Sverige. Dessa personer tillhör ju redan terroristorganisationer.
            Jag förstår inte varifrån hänvisningen till den nationella samordnaren
            kommer. Det är väl inte det som är krafttagen just i denna specifika
            fråga.
          </note>
          <note type="speaker">
            Anf. 35 Justitie- och migrationsminister MORGAN JOHANSSON (S):
          </note>
          <note>
            Herr talman! Interpellationssvaret till Mathias Sundin inrymmer
            en hel del av vad vi gör. Då passade vi på att också beskriva
            det samordningsuppdrag som finns utöver det som jag beskrev i
            mitt svar från början till Mathias Sundin, nämligen det vi gör
            när det gäller att kriminalisera resandet för att delta i terrorträning
            med sådana här organisationer.
          </note>
          <note>
            Sedan kan man säga att en del av samordnarens uppdrag är att
            fundera på hur man kan bygga upp en exitverksamhet för folk som
            är på väg in i eller kanske har varit i de här grupperna och sedan
            vill ta sig ur dem. Kanske kan det vara en eller annan individ
            också i denna grupp som kan komma att träffas av det. Men det
            är naturligtvis för tidigt att säga.
          </note>
          <note>
            Man ska inte beskriva det som att man är nöjd med situationen
            och inte vill göra mer. Men vad jag säger är att det redan i dag
            finns lagliga möjligheter att kontrollera individerna; sedan kan
            jag inte gå in närmare och kommentera enskilda fall. Vi har de
            här tvångsmedlen: avlyssning, anmälningsplikt, teleövervakning
            och husrannsakan. Det är de möjligheter vi har. Jag följer som
            sagt detta nära, och jag har fullt förtroende för säkerhetspolisens
            sätt att jobba med detta.
          </note>
          <note>
            Jag vill peka på en sak för Mathias Sundin. För att vi över huvud
            taget ska få veta någonting om dessa individer och för att få
            information om dem finns det en del andra rättsliga instrument
            som måste vara på plats och som är viktiga.
          </note>
          <note>
            Ett sådant är FRA-lagstiftningen. Jag vet att Mathias Sundin
            är emot den och vill avskaffa den. Det är en mycket viktig informationskälla
            för att kunna veta hur det ser ut på plats i andra länder och
            kunna kartlägga de terroristorganisationer som finns. Det är svårt
            att veta någonting om dessa organisationer om man inte har möjlighet
            till signalspaning i kabel. Men det vill Mathias Sundin avskaffa.
          </note>
          <note>
            Jag såg att han röstade emot datalagringsdirektivet och polisens
            sätt att hämta ut information som är lagrad. Också det är en mycket
            viktig infor ­ mationskälla för att över huvud taget få veta mer
            om dessa individer.
          </note>
          <note>
            Jag skulle vilja säga till Mathias Sundin att vi gör vad vi kan
            för att ha kontroll på de här individerna. Man kan inte stå i
            kammaren och i det ena andetaget säga att regeringen inte gör
            någonting och i nästa andetag vilja avlöva oss de informationskällor
            som finns för dessa farliga individer. Jag tycker nog att Mathias
            Sundin borde tänka om i sin inställning både till datalagringsdirektivet
            och till FRA-lagstiftningen.
          </note>
          <note type="speaker">
            Anf. 36 MATHIAS SUNDIN (FP):
          </note>
          <note>
            Herr talman! Jag tyckte att justitie- och migrationsministern
            viftade med min debattartikel från DN, men det kanske var något
            annat dokument. Om man läser artikeln ser man att jag inte är
            emot signalspaning eller övervakning av misstänkta personer.
          </note>
          <note>
            I det här fallet gällde det just att det är misstänkta personer
            som ska övervakas och förhoppningsvis kunna lagföras på olika
            sätt. Det finns inte någon koppling till att det skulle innebära
            att vi måste övervaka alla svennebananer i hela Sverige. Det är
            det jag pekar på i mitt motstånd mot datalagringsdirektivet. EU-domstolen
            slog ned på det, just med hänvisning till att det är så brett
            och täcker in alla medborgare.
          </note>
          <note>
            Det finns liknande problem med FRA-lagen. Men det betyder inte
            att det är fel med signalspaning utomlands mot misstänkta personer.
            Det som blir konstigt i debatten om integritet är att man hänvisar
            till enskilda misstänkta personer och därför ska alla övervakas.
            Det är övervakningen av alla som jag vänder mig emot, inte övervakning
            av misstänkta personer som dessa. De två tankarna är inte särskilt
            svåra att hålla i huvudet. Jag har i alla fall inga problem med
            det.
          </note>
          <note>
            Den situation som vi diskuterar är allvarlig. Personer som är
            misstänkta för oerhört grova brott får stanna i landet och får,
            i alla fall delvis, röra sig fritt. Ministern säger att han inte
            utesluter att regeringen kan göra något mer men säger samtidigt
            att de inte tänker göra något mer. Det blir lite motstridigt.
          </note>
          <note>
            Jag tror säkert att regeringen har bra bevakning av frågorna.
            Men jag skulle ändå vilja att de borrar mer i dessa. Det känns
            som att den nuvarande lagstiftningen inte räcker till. Det är
            ingen lätt fråga att lösa. Just därför kräver den hårdare tag.
          </note>
          <note type="speaker">
            Anf. 37 Justitie- och migrationsminister MORGAN JOHANSSON (S):
          </note>
          <note>
            Herr talman! Ärligt talat, hur tror Mathias Sundin att säkerhetspolisen
            och övrig polis får information om dels de kriminella nätverken,
            dels de terroristnätverk som finns utomlands? Det är naturligtvis
            via underrättelseinformation. Och den underrättelseinformationen
            kan man hämta antingen via signalspaning eller hemlig avlyssning,
            teleövervakning och annat. Det är precis det som Mathias Sundin
            är så starkt emot. Han vill inte ha det.
          </note>
          <note>
            Om vi skulle riva upp FRA-lagstiftningen och om vi inte längre
            skulle ha datalagringsdirektivet skulle vi snäva in polisens möjligheter
            att över huvud taget få information om hur rörelserna ser ut,
            vilka organisationer vi talar om, och ibland även de enskilda
            individerna. Det finns ett klart samband.
          </note>
          <note>
            Det duger inte att stå i kammaren och säga att regeringen inte
            gör tillräckligt och i nästa andetag vilja försvaga våra möjligheter
            att inhämta den underrättelseinformationen. Jag har fullt förtroende
            för säkerhetspolisens sätt att hantera underrättelseinformationen
            i stort men också deras kontroll av de enskilda individerna. Det
            finns en stark lagstiftning som möjliggör det.
          </note>
          <note>
            Regeringen följer detta väldigt noga. Det är en av våra mest
            prioriterade frågor framöver, inte minst mot bakgrund av vad som
            har hänt i vår omvärld.
          </note>
          <note>
            Överläggningen var härmed avslutad.
          </note>
          <note>
            § 13 Svar på interpellation 2014/15:318 om en effektivare rättskedja
          </note>
          <note type="speaker">
            Anf. 38 Justitie- och migrationsminister MORGAN JOHANSSON (S):
          </note>
          <note>
            Herr talman! Beatrice Ask har frågat mig dels vilka åtgärder
            jag och regeringen avser att vidta för att säkerställa en effektiv
            rättskedja, dels hur regeringen avser att ta till vara det så
            kallade RIF-projektet för att förbättra uppföljningen av resultat.
            Slutligen har hon frågat vad regeringen avser att göra för att
            minska antalet inställda huvudförhandlingar i domstol.
          </note>
          <note>
            Alla rättsväsendets myndigheter verkar för att nå framgång i
            brottsbekämpningen och är i många avseenden beroende av varandra
            för att arbetet ska lyckas. Att åstadkomma effektiviseringar är
            komplext och kan inte lösas med enstaka insatser. Därför krävs
            ett kontinuerligt arbete på många områden.
          </note>
          <note>
            Det är angeläget att minska antalet inställda huvudförhandlingar
            i domstol. Varje gång en förhandling ställs in leder det till
            negativa konsekvenser för enskilda och för rättsväsendet. När
            det gäller brottmål har det nyligen vidtagits åtgärder för att
            motverka att förhandlingar ställs in. Bland annat har möjligheten
            att avgöra ett mål när den tilltalade inte kommer till huvudförhandlingen
            utvidgats, liksom möjligheten att använda förenklad delgivning.
            I Justitiedepartementet bereds även ytterligare förslag som kan
            mildra effekterna av att en förhandling ställs in, bland annat
            genom ökade möjligheter för brottsoffer och vittnen att lämna
            sin berättelse vid en förhandling som ställs in och därmed slippa
            komma tillbaka till tingsrätten vid ett senare tillfälle.
          </note>
          <note>
            Regeringen ställer också tydliga krav på att samtliga myndigheter
            inom rättskedjan har en väl utvecklad resultatuppföljning. Polismyndigheten
            och Åklagarmyndigheten har bland annat i uppgift att gemensamt
            analysera och bedöma resultatet för verksamhetens utredning och
            lagföring, vilket förutsätter att myndigheterna följer upp resultatet
            ur ett rättskedjeperspektiv.
          </note>
          <note>
            Det finns en stor potential att använda när det gäller digitalisering
            som verktyg för att effektivisera de brottsbekämpande myndigheternas
            verksamhet och förbättra styrningen av myndigheterna. Arbetet
            med att utveckla informationsförsörjningen i brottmålsprocessen,
            det så kallade RIF-arbetet, innebär bland annat att myndigheternas
            it-stöd kopplas ihop så att gemensam information kan återanvändas
            och följas genom hela rättskedjan. Detta innebär att arbetet med
            brottmålshanteringen effektiviseras. Det ger också nya och förbättrade
            möjligheter till verksamhetsstatistik. Därmed förbättras förutsättningarna
            för en mer enhetlig styrning och uppföljning i rättskedjan. Arbetet
            har börjat ge konkreta resultat, och det är naturligtvis angeläget
            att ta till vara de förutsättningar som det ger.
          </note>
          <note>
            Brottsförebyggande rådet, som ansvarar för att producera den
            officiella kriminalstatistiken, har i uppdrag att utveckla ny
            löpande verksamhetsrelevant statistik samt att ta fram nya typer
            av indikatorer och nya former för verksamhetsuppföljning. Brottsförebyggande
            rådet har därmed en uttalad uppgift att ta till vara de förbättringsmöjlighe
            ter RIF-arbetet ger och fungera som ett kunskapsstöd för alla
            myndigheter i rättskedjan.
          </note>
          <note>
            Det är också av stor vikt att ta till vara kunskap från andra
            länder. Regeringen kommer därför att särskilt följa hur polisens
            arbete utvecklas i ett europeiskt perspektiv.
          </note>
          <note>
            Den utredning som Beatrice Ask refererar till handlar till stor
            del om att utvärdera och att blicka bakåt. Vi behöver nu i stället
            blicka framåt. Verklig effektivitet i rättskedjan åstadkoms inte
            av ytterligare en utredning utan förutsätter att samtliga myndigheter
            arbetar kontinuerligt med dessa frågor, både gemensamt och var
            för sig.
          </note>
          <note type="speaker">
            Anf . 39 BEATRICE ASK (M):
          </note>
          <note>
            Herr talman ! Jag vill börja med att tacka statsrådet för svaret.
            Men nu talar vi inte om ytterligare en utredning utan om en utredning
            som är nedlagd.
          </note>
          <note>
            Under de senaste åren har det gjorts stora satsningar på rättsväsendet.
            Myndigheterna i rättskedjan har fått betydande ekonomiska tillskott.
            Det handlar om sammanlagt 8,6 miljarder kronor mellan 2006 och
            2013, vilket motsvarar en ökning med 30 procent.
          </note>
          <note>
            De här viktiga verksamheterna har utvecklats, liksom utmaningarna.
            Att analysera hur rättskedjans verksamheter har utvecklats när
            det gäller resultat och kostnader är därför viktigt. Vi måste
            se till att vi får valuta för pengarna.
          </note>
          <note>
            Alliansregeringen tillsatte en utredning för att följa upp verksamheternas
            effektivitet, som Morgan Johansson ofta talade om i talarstolen
            innan han blev statsråd. Det skulle också göras i förhållande
            till jämförbara länder. I arbetet ingick det att ta vara på möjligheterna
            till bland annat effektivare informationsförsörjning. Den pågår.
            Och man skulle pröva hur det skulle kunna ge bättre resultatuppföljning
            i helhetsperspektivet. Utredningen skulle även se hur andra länder
            styr och följer upp verksamheten i rättsväsendet.
          </note>
          <note>
            En annan fråga med betydelse för effektiviteten är de inställda
            huvudförhandlingarna i brottmål. Det är fortfarande ett problem
            som medför förlängda handläggningstider och väsentligt ökade kostnader.
            Man skyller ofta på bristande delgivning, och det är naturligtvis
            ett bekymmer. Men det har gjorts en del förändringar, vilket statsrådet
            också påpekar. Därför är det väl viktigt att ta reda på om den
            nya delgivningslagen fungerar, om den ger upphov till de tänkta
            resultaten? Det var ett konkret uppdrag som den här utredningen
            hade.
          </note>
          <note>
            Den regering som nu leds av Socialdemokraterna och Miljöpartiet
            har dock beslutat att utredningen ska upphöra. Det tycker jag
            är bekymmersamt. Det kommer nämligen att krävas åtgärder även
            i framtiden. Och då måste det finnas ett beslutsunderlag.
          </note>
          <note>
            Ett konkret problem är huvudförhandlingarna. Statsrådet säger
            i sitt svar att en del har gjorts nyligen – det är sant. Jag och
            alliansregeringen har tagit initiativ. Nu handlar det som sagt
            om utvärderingen.
          </note>
          <note>
            Det är bra att regeringen säger att de tänker fortsätta med en
            del av det som har beretts men som inte har kommit till beslut
            ännu. Det är ändå ett stort bekymmer för målsäganden, misstänkta,
            vittnen och domstolsmedarbetare, i lite olika kombinationer, när
            förhandlingar ställs in. Och det kostar väldigt mycket.
          </note>
          <note>
            När jag lyssnar på svaret tycker jag att statsrådet underskattar
            både resultat och utmaningar i arbetet med informationsförsörjningen.
            Det syftar nämligen också till ökad effektivitet. Under många
            år ställdes rent allmän ­ na krav på att olika myndigheter i rättsväsendet
            skulle samverka mer och utveckla sina möjligheter att bland annat
            skicka information digitalt.
          </note>
          <note>
            När alliansregeringen tillträdde hade det suttit en arbetsgrupp
            i över tio år och inte fått någonting uträttat. Vi tog tag i det
            arbetet, skaffade en ny ledning, tog hjälp av professionella på
            området och etablerade ett konkret arbete som också har gett resultat,
            vilket statsrådet ju medger, även om jag tycker att det har skett
            mer än vad statsrådet antyder.
          </note>
          <note>
            Men det här är inte enkelt. Det handlar om olika myndigheter
            som ska gå samman. Det var också ett uppdrag till utredningen,
            att specifikt titta på hur man ska få mer enhetliga definitioner
            och resultatmål för att på det sättet få en bättre uppföljning.
          </note>
          <note>
            Jag begriper inte varför regeringen lägger ned detta arbete.
          </note>
          <note type="speaker">
            Anf. 40 Justitie- och migrationsminister MORGAN JOHANSSON (S):
          </note>
          <note>
            Herr talman! Det här var ju en del av den utredningsexplosion
            som den borgerliga regeringen bidrog till under sitt sista år,
            2014. Det handlar inte bara om Justitiedepartementet utan det
            var en lång rad departement som gjorde samma sak. När man såg
            att resultaten var dåliga och att man gick mot en valförlust gällde
            det att på något sätt visa att man tog initiativ och därför tillsatte
            man en stor mängd utredningar, inte bara på Justitiedepartementet
            utan också på många andra områden.
          </note>
          <note>
            På Justitiedepartementet måste man sannerligen göra saker och
            ting, men resultatet av åtta års borgerlig regering var att antalet
            anmälda brott ökade, andelen brott som klarades upp minskade och
            antalet återfallskriminella i kriminalvården rörde sig inte alls.
            Siffrorna var ungefär desamma år efter år. Det hände ingenting
            med dem som hade återfallit i brott. Det var ju resultatet. Så
            det är klart att ni måste göra mer. Men man måste inte alltid
            använda utredningsformen. Det var ett misslyckande.
          </note>
          <note>
            När Beatrice Ask och hennes statsrådskolleger såg att alla nyckeltal
            pekade fel frågade man sig vad man skulle göra. Jo, man tillsatte
            ett ytterligare antal utredningar. Det är två utredningar som
            vi diskuterar här i dag, varav den här är den första.
          </note>
          <note>
            När ni sedan förlorade valet och kom tillbaka till riksdagen
            är det första ni gör att ni ihop med Sverigedemokraterna röstar
            igenom en budget som innebär en minskning av Regeringskansliets
            anslag med nästan 200 miljoner kronor. I nästa andetag drar ni
            in pengarna för alla de utredningar som ni startade 2014. Det
            är faktiskt inte särskilt konsekvent. Men det är det som är en
            del av bakgrunden till att regeringen har lagt ned ett stort antal
            utredningar, att ni har dragit in pengar från Regeringskansliet.
          </note>
          <note>
            Då får m an se över vilka utredningar man behöver ha kvar och
            vilka utredningar som kan föras vidare till arbete i annan form?
            Naturligtvis finns det utredningar som påbörjades ganska nyligen.
            Den här tillsattes 2014. Det är lättare att lägga ned nya utredningar
            än att lägga ned en utredning som kanske har pågått ett par år,
            är mitt uppe i sitt arbete och är på väg att leverera ett betänkande.
            Så får man göra när man ser på hur man ska hantera detta.
          </note>
          <note>
            Att man först tillsatte ett stort antal utredningar 2014 och
            därefter drog in pengarna för Regeringskanslie t för utredningsväsen
            hänger faktiskt inte ihop.
          </note>
          <note>
            Vi kommer naturligtvis att beta av de här frågorna en efter en
            och gå igenom de förslag som finns när det gäller inställda domstolsförhandlingar.
            Det gäller också RIF-arbetet som är otroligt viktigt att fortsätta
            att vidareutveckla så att samverkansarbetet ökar mellan myndigheter
            om datautveckling och annan informationshantering. Det är självklart
            att detta arbete ska drivas vidare. Vi ska också ta en del andra
            initiativ.
          </note>
          <note>
            Den här utredningen var en av dem som var mer tillbakablickande
            och mindre framåtblickande. Därför drog vi slutsatsen att när
            vi måste göra nedskärningar på grund av att det drogs ned på pengar
            var detta en av de utredningar som vi kunde undvara och i stället
            föra arbetet vidare i en annan form.
          </note>
          <note type="speaker">
            Anf . 41 BEATRICE ASK (M):
          </note>
          <note>
            Herr talman ! Morgan Johansson säger att det var en utredningsexplosion
            2014 och att det skulle bero på något slags desperation hos alliansregeringen.
            Det var precis tvärtom. Vi förberedde för den kommande mandatperioden.
            För att kunna vidta åtgärder för att öka effektiviteten när det
            gäller informationsförsörjning, styrning, kvalitetsmått och att
            minska problemet med inställda förhandlingar måste man ha underlag.
          </note>
          <note>
            Vi sa oss att det då är bra att inte bara analysera hur det ser
            ut, utan man bör också ta en vidare blick ut över världen för
            att se om vi kan lära oss någonting från andra länder, så att
            vi får ett gediget underlag.
          </note>
          <note>
            Tyvärr är det så, Morgan Johansson, att just nu tappar du tempo
            därför att ni lägger ned utredningar som skulle kunna bidra med
            värdefull kunskap i viktiga frågor. Jag tycker att det är bekymmersamt
            för rättsväsendet att man inte ser behovet av att utveckla verksamheten.
            Det finns fortfarande alltför mycket av stuprörstänkande som gör
            att rättskedjan inte fungerar så smidigt som den skulle kunna
            göra, och det förlorar alla på.
          </note>
          <note>
            Sedan kan man säga som Morgan Johansson: Ja, det gjordes för
            lite och allting var fel under Alliansens tid. Det är ju inte
            riktigt sant. Jag nämnde några exempel. I fråga om rättsväsendets
            informationsförsörjning tog vi tag i det som Socialdemokraterna
            hade misslyckats med under många år, nämligen att få myndigheterna
            att börja arbeta med hur man digitalt skulle kunna skicka dokument
            från polisen till åklagare och till domstolar och hur det ska
            fungera. Och det har faktiskt skett en hel del, men det är inte
            enkelt, och det är det som man måste ta tag i. Det var också en
            del av uppdraget.
          </note>
          <note>
            Jag tror att en del av de åtgärder som vi vidtog när det gäller
            inställda förhandlingar kommer att ge effekt. Frågan är om det
            räcker. Därför tycker jag att det är bra att ni tänker göra mer,
            men jag vill ändå att det ska göras en utvärdering. Jag skulle
            vilja ha fakta om vilka resultat som man har fått fram, inte bara
            att man tycker till eller låtsas. Det är det som är risken om
            ni inte skaffar fram det underlag som behövs.
          </note>
          <note>
            Sedan sa Morgan Johansson att vi har sparat på Regeringskansliet.
            Ärligt talat har det aldrig funnits tillräckligt med pengar för
            utredningar, utan vi fick prioritera. Regeringen kan också prioritera,
            för så dyra är inte dessa utredningar. Dessutom bidrar den här
            och andra utredningar som ni har lagt ned i ett längre perspektiv
            till möjligheterna att hålla kostnaderna nere. Det är därför som
            jag inte förstår varför Socialdemokraterna och Miljöpartiet inte
            vill ha svar på frågan hur verksamheten kan bli effektivare och
            vilka resultat av olika initiativ och beslut som man har fått.
            Det beklagar jag.
          </note>
          <note type="speaker">
            Anf. 42 Justitie- och migrationsminister MORGAN JOHANSSON (S):
          </note>
          <note>
            Herr talman! Man styr ju inte myndigheter med utredningar. Det
            gör man genom regleringsbrev och delvis i myndighetsdialoger.
            Man styr dem också med budget och inte med utredningar. Är det
            vad man vill uppnå så finns det andra verktyg som regeringen har
            att använda sig av – jag pekade bland annat på RIF-arbetet som
            är otroligt viktigt.
          </note>
          <note>
            Om man vill ha fler utredningar – ni ökade utredningsanslagen
            kraftigt, det talas om en utredningsexplosion 2014 – då kan man
            inte i nästa andetag dra ned med nästan 200 000 miljoner kronor
            på Regeringskansliet. Man måste förstå att Regeringskansliet hamnar
            i sådan situation att vi måste gå igenom allting för att se vad
            vi kan spara på. Och vad ska vi göra i stället?
          </note>
          <note>
            De uppdrag som de två utredningar som vi talar om i dag har kan
            vi föra vidare på annat sätt. Då frågar Beatrice Ask: Vad ska
            ni göra i stället? Tappar ni inte i tempo där?
          </note>
          <note>
            Jag kan berätta för Beatrice Ask vad vi ska göra i stället. Vi
            ska ta tag i det som Expressens Anna Dahlberg skrev om i söndags:
            Naiva borgare har bäddat för kriminella. En grupp står i särskild
            tacksamhet till Alliansen – de kriminella.
          </note>
          <note>
            Sedan går Anna Dahlberg ig enom system efter system som under
            era åtta år öppnade upp för olika former av fusk och fiffel. Det
            gäller etableringslotsarna, RUT- och ROT-systemen, nystartsjobben
            samt skattesystemet i allmänhet. I Dagens Nyheter av i dag görs
            det ytterligare en genomgång av era resultat: Systematiskt fusk
            med miljardstöd, och då talar vi om nystartsjobben.
          </note>
          <note>
            När man läser om hur detta miljardregn har kunnat försiggå till
            olika system blir man beklämd. Expressen borde ju vara en av era
            vänner, men de skriver att Alliansen förvandlade Sverige till
            ett paradis för entreprenörer och kriminalitet. Ni hade ingen
            kontroll över vart alla dessa pengar gick när det gäller Arbetsförmedlingen,
            Försäkringskassan, RUT- och ROT-avdrag och Skatteverket. Det är
            en sådan insats, Beatrice Ask, som vi nu kommer att få göra, städa
            upp i träsket av olika skatte- och bidragssystem. Det är system
            som varit fullständigt vidöppna för människor som velat fuska
            sig fram i tillvaron.
          </note>
          <note>
            I stället för att förra året tillsätta nya utredningar tycker
            jag att Beatrice Ask som justitieminister borde ha satt sig ned
            och tittat på hur det egentligen ser ut i alla systemen, om fifflet
            och fusket ökat och gripit sig fast. Hon borde ha frågat sig om
            hon medverkat till att den ekonomiska brottsligheten ökat och
            vad man i så fall skulle ha gjort åt det.
          </note>
          <note>
            Nu får ni inte chansen att städa upp i det, Beatrice Ask, utan
            det får vi göra. Där kommer vi att lägga våra resurser vad gäller
            utredningar för att komma till rätta med problemet. Det tror jag
            ger mycket bättre resultat än att titta bakåt och utvärdera en
            del administrativa åtgärder som gjordes tidigare.
          </note>
          <note type="speaker">
            Anf. 43 BEATRICE ASK (M):
          </note>
          <note>
            Herr talman! Jag vet att regeringen är emot fristående alternativ
            och anser att allt som gjorts av Alliansen är fel.
          </note>
          <note>
            Jag vill gärna påminna om att när man lagför bidragsfusk och
            annat måste man använda rättsväsendets olika delar. Det är viktigt
            att rättsväsendet fungerar effektivt och smidigt och att det finns
            tid och ork att ta sig an de olika ärenden som kommer.
          </note>
          <note>
            Vi arbetade en hel del med det fusk och fiffel som pågår. Låt
            mig påminna ministern om den satsning mot organiserad brottslighet
            som vi drog igång 2007. Där är Försäkringskassan och andra myndigheter
            viktiga aktörer. Flera av de framgångsrika ärenden som drivits
            har handlat om att stoppa kriminella från att felaktigt utnyttja
            olika typer av bidragssystem. Det är ett viktigt arbete.
          </note>
          <note>
            Det går inte att ställa den typen av problem mot en effektivare
            rättskedja. Utan kunskap och fakta som underlag för hur man ska
            få myndigheterna att arbeta bättre och processerna att fungera
            mer effektivt står man sig slätt. Då får man inte mer gjort, så
            enkelt är det. Jag tycker att justitieministern ställer saker
            mot varandra som egentligen inte ska ställas mot varandra, sådant
            som är beroende av varandra. Ska man få en effektivitet i bekämpandet
            måste man arbeta med ett effektivt rättsväsen.
          </note>
          <note>
            Sedan är det märkligt att höra att RUT-avdrag och annat skulle
            ha medfört mer fusk. Många rapporter visar att svartarbetet har
            minskat tack vare möjligheten för fler att använda avdraget på
            ett seriöst och riktigt sätt. Fler har sluppit arbeta på en svart
            arbetsmarknad. Det är möjligt att justitieministern tycker att
            kvällstidningar ger bättre faktaunderlag än rapporter, men det
            är så det i vart fall är.
          </note>
          <note>
            Jag underskattar inte de problem vi har, men rättsväsendet måste
            vara effektivt.
          </note>
          <note type="speaker">
            Anf. 44 Justitie- och migrationsminister MORGAN JOHANSSON (S):
          </note>
          <note>
            Herr talman! Självklart är det så. Det jag pekar på är att om
            man ska styra myndigheterna gör man det genom regleringsbrev,
            genom budget, genom myndighetsdialog. Man gör det inte genom utredningar.
            Om vi ska ha fler utredningar måste vi i så fall se till att få
            en finansiering av dem. Man kan inte i ena ögonblicket säga att
            det ska startas ett stort antal utredningar för att i nästa dra
            in pengarna för Regeringskansliet, de som skulle ha gått till
            utredningarna. Man måste förstå att det får konsekvenser. Vi kan
            inte göra mer för mindre pengar i Regeringskansliet. Så fungerar
            det inte.
          </note>
          <note>
            I stället gör vi en annan sak. Vi säger att de frågor som låg
            i utredningarna och som kan föras vidare i andra forum tar vi
            på allvar. Låt oss också gå igenom och ta ett nytt tag om detta
            med fiffel och fusk. Jag tycker att Beatrice Ask ska ta på stort
            allvar den så pass hårda kritiken. Expressens ledarsida är ett
            utslag av det som sker, och den följs nu upp med en artikel i
            Dagens Nyheter.
          </note>
          <note>
            Jag tror att vi den kommande tiden kommer att få se mycket mer
            av sådant som visar hur dessa system under Alliansens tid vid
            makten byggdes upp på ett sådant sätt att de är mycket lätta att
            fuska och fiffla med. Vi fick ett nytt inslag i Fusk-och-fiffel-Sverige.
            Det ska vi försöka städa upp. Många, många miljarder har gått
            till ställen dit de inte skulle ha gått. Låt oss inrikta oss på
            det. Då blir det mycket mer verkstad än vad utredningarna skulle
            ha lett till.
          </note>
          <note>
            Överläggningen var härmed avslutad.
          </note>
          <note>
            § 14 Svar på interpellation 2014/15:319 om en effektiv kriminalvård
            och färre återfall
          </note>
          <note type="speaker">
            Anf. 45 Justitie- och migrationsminister MORGAN JOHANSSON (S):
          </note>
          <note>
            Herr talman! Beatrice Ask har frågat mig vilka insatser jag och
            regeringen planerar för att vidareutveckla Kriminalvården och
            vilka åtgärder jag anser är nödvändiga för att kunna ha ett gott
            beslutsunderlag avseende insatser för att förebygga återfall i
            brott.
          </note>
          <note>
            Bakgrunden till Beatrice Asks frågor är bland annat regeringens
            beslut i början av året att avsluta utredningen En flexibel och
            effektiv kriminalvård.
          </note>
          <note>
            Att fler ska lämna en kriminell tillvaro bakom sig är en prioriterad
            fråga för regeringen. Att öka kunskapen om vad som fungerar är
            angeläget men kräver ett sammanhållet och långsiktigt arbete.
            Den utredning som tillsattes av den förra regeringen, med ett
            uppdrag som omfattade många disparata delar, hade utifrån direktivens
            utformning inte de förutsättningar som var nödvändiga för att
            leverera det underlag regeringen behöver för att utveckla styrningen
            av Kriminalvården, inte minst avseende det återfallsförebyggande
            arbetet.
          </note>
          <note>
            Vi vet att övergången från anstalt till frihet är kritisk när
            det kommer till risken för att återfalla i brott. En av den tidigare
            socialdemokratiska regeringens sista åtgärder var därför att ta
            initiativ till nya regler för att åstadkomma en förbättrad och
            mer strukturerad övergång från livet i anstalt till livet i frihet.
            Målsättningen var att utslussning från anstalt skulle anpassas
            till vad varje intagen behöver för att förbättra förutsättningarna
            för att klara sig i samhället efter frigivningen utan att återfalla
            i brott. Åtta år har passerat. Vi har i dagarna fått ta del av
            Kriminalvårdens årsredovisning och kan konstatera att man kan
            komma betydligt längre inom detta område.
          </note>
          <note>
            Under tiden i anstalt ges ett unikt tillfälle att samordna och
            fokusera insatser kring individerna. Jag kan konstatera att den
            förra regeringen inte förrän 2014 identifierade samverkan som
            ett prioriterat område i Kriminalvårdens regleringsbrev. Jag och
            regeringen vill ta ett större och bredare grepp om det återfallsförebyggande
            arbetet och samverkan med andra aktörer. Exempelvis tror jag att
            det finns ett betydligt större utrymme att involvera socialt ansvarstagande
            företag och civilsamhällets organisationer i arbetet.
          </note>
          <note>
            Regeringen anser vidare att det finns potential att generellt
            förbättra det brottsförebyggande arbetet. Ambitionen är att det
            ska finnas ett strukturerat brottsförebyggande arbete över hela
            landet. Dessa insatser kommer att ha stor betydelse för det återfallsförebyggande
            arbetet och för andra viktiga verksamheter på området, till exempel
            avhopparverksamhet och andra verksamheter som syftar till att
            förebygga nyrekrytering av unga till en kriminell livsstil.
          </note>
          <note>
            Min och regeringens avsikt är att höja ambitionsnivån på en rad
            områden inom Kriminalvårdens verksamhet. Det ska vara tydligt
            vad en säker, human och effektiv kriminalvård är, såväl för Kriminalvårdens
            klienter som för brottsoffer och det omgivande samhället. Vi ska
            tillsammans med myndigheten och i samverkan med andra aktörer
            utveckla verksamheten. I det arbetet kommer den omfattande kunskap
            som finns, såväl nationellt som internationellt, om vad som är
            verksamt att tas till vara.
          </note>
          <note type="speaker">
            Anf . 46 BEATRICE ASK (M):
          </note>
          <note>
            Herr talman ! Jag vill börja med att tacka statsrådet för svaret.
            Av det framgår att S-MP-regeringen anser att de direktiv till
            utredningen En flexi ­ bel och effektiv kriminalvård som alliansregeringen
            gav var alltför om ­ fattande, och man har därför beslutat att
            lägga ned arbetet. I en tidigare interpellationsdebatt hade statsrådet
            ett resonemang om att det är Allian ­ sens budget som styr och
            att man därför inte kan låta utredningarna fort ­ sätta. Jag vill
            gärna säga att om Alliansen hade varit kvar vid makten skulle
            vi, med vår budget, ha genomfört utredningarna. Det är en fråga
            om priori ­ tering.
          </note>
          <note>
            Det är djupt beklagligt att man lägger ned utredningen. En av
            de största utmaningarna för framtidens kriminalvård är att hitta
            former för att bedriva ett framgångsrikt återfallsförebyggande
            arbete. De tidigare insatser som alliansregeringen gjorde innebar
            att vi fick bättre tillgång till arbetsmarknadens olika åtgärder,
            såsom studier och större möjligheter för de intagna till utslussning
            under verkställigheten. Med den nya fängelselagen kompletterade
            vi reformarbetet, bland annat genom kravet att varje intagen ska
            ha en individuellt utformad verkställighetsplan.
          </note>
          <note>
            Jag noterar att det i svaret var en släng om att det gått för
            långsamt. Det kan jag hålla med om, och det är ett problem. Det
            är viktigt att intagna har en personlig verkställighetsplan.
          </note>
          <note>
            Kriminalvården använder numera nationella brotts- och missbruksrelaterade
            handlingsprogram utifrån en vetenskaplig bedömning. Man prövar
            om behandlingarna har vetenskaplig grund. Så var det inte tidigare,
            utan man använde lite av varje. Trots verksamhetsutvecklingen
            återfaller många i brott. Enligt statistik från Brå återfaller
            ungefär 40 procent av dem som döms för brott i Sverige inom tre
            år. Om man är dömd till fängelse är risken för återfall ännu större;
            två av tre återfaller inom tre år efter frigivningen. Det här
            visar att det finns väldigt mycket kvar att göra.
          </note>
          <note>
            Då borde det vara ganska naturligt att försöka ta reda på vilka
            återfallsförebyggande åtgärder som fungerar. Jag förstår inte
            varför man inte vill veta det. Jag förstår inte heller varför
            man inte vill veta hur arbetet i högre grad ska kunna anpassas
            till klienters olika behov och förutsättningar.
          </note>
          <note>
            Jag förstår av svaret att statsrådet anser att frågan rent allmänt
            är viktig. Men något mer än att regeringen funderar på att ta
            initiativ när det gäller brottsförebyggande arbete får vi inte
            veta. Faktum kvarstår: Den här utredningen, som hade en viktig
            uppgift, lägger ni ned.
          </note>
          <note>
            När det gäller den andra viktiga delen, att redovisa kriminalvårdens
            kostnadsutveckling och göra en internationell jämförelse, hoppar
            statsrådet över frågeställningen och omnämner detta som disparata
            delar. Det är beklämmande och historielöst.
          </note>
          <note>
            Jag utgår ifrån att Morgan Johansson väl vet att vi hade ett
            par år av stora problem inom kriminalvården bakom oss när alliansregeringen
            tillträdde 2006. Det var överbeläggning, rymningar, missbruk på
            anstalterna med mera. Den tidigare socialdemokratiska regeringen
            fick lägga all ener ­ gi på säkerhetsåtgärder och mer murar, vilket
            bland annat resulterade i anläggningen Saltvik.
          </note>
          <note>
            Det planerades också stora investeringar, och det plöjdes ned
            en massa pengar, dock utan formella beslut, budgetunderlag och
            tillförlitliga prognoser. Där har vi nu städat upp en hel del.
            Jag ska återkomma till det. Men vi har utmaningar. Det är i det
            perspektivet som vi vill ha bättre underlag om kostnadsutveckling
            och prioriteringar inom kriminalvården för att säkerställa att
            vi i framtiden inte hamnar i det moras som ni lämnade efter er
            förra gången.
          </note>
          <note type="speaker">
            Anf. 47 Justitie- och migrationsminister MORGAN JOHANSSON (S):
          </note>
          <note>
            Herr talman! Det vi gjorde förra gången var bland annat att bygga
            ut säkerheten på fängelserna för att komma till rätta med rymningarna,
            som var ett stort bekymmer i början av 2000-talet. Efter de säkerhetshöjande
            åtgärder som vi vidtog är dessa nu mycket mindre förekommande
            än tidigare. Jag tycker nog att det var en ganska bra satsning
            som vi inledde för att göra det. Vi kan inte ha en situation där
            grovt kriminella rymmer i tid och otid. Vi måste ha säkerhet på
            våra fängelser.
          </note>
          <note>
            Det uppdrag som Beatrice Ask rimligen hade som justitieminister,
            utöver polisens uppklaringsandel, förebyggande av brott och så
            vidare, var väl när det gällde kriminalvården att försöka få ned
            andelen som återfaller i brott. Men i statistiken över denna åtta
            år långa period är det som en död mans EKG – det är en rät linje
            i diagrammet. År efter år är det 40 procent som återfaller i brott
            inom tre år. År efter år är det 25 procent som återfaller i brott
            inom ett år. Det hände ingenting under dessa åtta år beträffande
            frekvensen för återfall i brott. Det är också ett jättestort misslyckande
            för den tidigare regeringen, skulle jag vilja säga.
          </note>
          <note>
            Beatrice Ask säger att man efter åtta år skulle komma till rätta
            med detta genom en ny utredning. Den tillsattes sommaren 2014,
            under de sista skälvande månaderna inför valet. Det här var en
            av de utredningar som ni tillsatte för att försöka ta initiativ
            i debatten gällande frågor som ni visste att ni hade ett svagt
            record i. Efter att ni tillsatt utredningen sommaren 2014 går
            det några månader, och så förlorar ni valet. Sedan kommer ni tillbaka
            hit och drar in pengarna från Regeringskansliet. I vårt förvaltningsanslag
            drar ni in 200 miljoner kronor som vi inte längre kan använda
            för utredningar. Det är klart att vi då måste gå igenom detta,
            se vilka utredningar vi har och vad det finns för möjlighet att
            föra vidare processer i andra former än utredningar. Som jag sa
            i mina tidigare inlägg styr man inte myndigheter med utredningar,
            utan med regleringsbrev, myndighetsdialog och budget.
          </note>
          <note>
            Vad vill då jag göra? Jo, jag skulle vilja ta ett nytt och större
            grepp när det gäller utslussningsverksamheten. Är det någonting
            som är problematiskt är det just när människor lämnar anstalten
            och är på väg ut i frihet igen. Den situation vi i dag har med
            en fast och etablerad organiserad kriminalitet gör att det är
            ännu viktigare att det finns ett samhälle som är berett att ta
            emot och hjälpa till när det gäller bostad och sysselsättning,
            kanske också i samverkan med ideella krafter och ett nytt socialt
            nätverk. Då är det ännu viktigare att samhället finns där. Om
            det inte gör det kommer de gamla kriminella gängen bara att fånga
            upp personen igen. Riksrevisionen har också pekat på att utslussningsverksamheten
            är en av de svaga punkterna. Vi kommer under den här mandatperioden
            att jobba väldigt mycket med just den delen. Vi tror att det är
            det som är det effektivaste sättet att minska återfallen i brott.
          </note>
          <note type="speaker">
            Anf. 48 BEATRICE ASK (M):
          </note>
          <note>
            Herr talman! Statsrådet ”tror” att det är den viktigaste åtgärden.
            Vad jag säger är att det måste tas fram fakta om vad som fungerar.
            Där finns naturligtvis en skillnad i attityd.
          </note>
          <note>
            Morgan Johansson säger att det Socialdemokraterna gjorde var
            att bygga ut säkerheten. Ja, jag sa just i mitt förra anförande
            att det var det ni gjorde. Men det var det enda ni gjorde. Innehållsmässigt
            gick verksamheten i stå.
          </note>
          <note>
            Illa var att ni slarvade med beslutsprocesserna. Det gjordes
            investeringar i hundramiljonersklassen som det inte fanns underlag
            för. Prognoserna var så dåliga att de inte gick att använda. Tillsammans
            med departementet arbetade Finansdepartementet och Kriminalvården
            ganska intensivt för att reda ut denna oreda och få ordning på
            resurserna, vilket också innebar att flera projekt som utlovats
            inte blev av.
          </note>
          <note>
            Vi såg också under de här åtta åren en minskad population på
            anstalt, vilket rimligen inte kan vara ett stort problem. Men
            det innebar också att prognoserna blev ännu mer otillräckliga.
          </note>
          <note>
            I direktiven till utredningen behöver vi ha ökad flexibilitet.
            Vi behöver säkert arbeta med detta ännu mer i framtiden. Då måste
            man ta fram underlag för hur man gör detta. Det är viktigt.
          </note>
          <note>
            Det är också väsentligt, tycker jag, att fundera över hur det
            kan komma sig att vi nästan inte alls ser något resultat vad gäller
            kostnader, trots att antalet intagna människor inom kriminalvården
            minskar drastiskt. Det finns en diskrepans här som vi måste komma
            till rätta med för att långsiktigt få loss mer resurser till verksamheterna.
          </note>
          <note>
            Vi satsade bland annat mer på missbruksrelaterade program och
            kunde se att de hade positiva resultat. Det kanske inte förvånar
            någon, men det var viktigt att följa upp att det faktiskt ger
            resultat. Vi arbetade också med yrkesutbildningsprogram som fungerar
            väl, och det finns mer att göra.
          </note>
          <note>
            Jag välkomnar de initiativ som regeringen kan ta på det här området.
            Men ställ inte dem emot att se till att man har ordning på investeringarna,
            att man vet hur pengar används och att det sker på ett effektivt
            sätt. Det var inte så. I dag är Kriminalvården i mycket bättre
            skick när det gäller administration, ekonomisk styrning och mycket
            annat. Men det fanns tidigare väldigt stora problem. Det fanns
            anledning att långsiktigt se hur man ska arbeta med detta.
          </note>
          <note>
            Det är inte märkligt att den här utredningen tillsattes vid denna
            tid. Resultaten av minskad population, Högsta domstolens beslut
            vad gäller narkotikabrott med mera är ganska nya, och effekterna,
            som får långtgående konsekvenser, kom ganska sent. Vi såg att
            vi behövde plocka fram under ­ lag inför den kommande mandatperioden.
            Jag tror att det är väsentligt att göra det. Jag tycker att det
            är märkligt att statsrådet med ett pennstreck sätter stopp för
            en utredning av den här betydelsen. Att ta ett helhetsgrepp på
            ekonomi, prioriteringar och resultat inom kriminalvården är ytterst
            väsentligt.
          </note>
          <note>
            Och kom inte en gång till och säg att det inte går att driva
            den här utredningen med Alliansens budget! Vi lade den budget
            vi skulle ha använt, och den här utredningen skulle ha varit kvar.
            Det är en fråga om prioriteringar. Säg som det är! Ni vill inte
            ha underlag. Ni vill bara tycka till.
          </note>
          <note type="speaker">
            Anf. 49 Justitie- och migrationsminister MORGAN JOHANSSON (S):
          </note>
          <note>
            Herr talman! Det är klart att vi vill ha underlag. Men om syftet
            är att man ska styra myndigheterna bättre gör man det på andra
            vägar via regleringsbrev eller budgeten men inte via utredningar.
          </note>
          <note>
            Den här utredningen tillsattes i ett läge där Kriminalvården
            på eget initiativ redan hade inlett ett arbete med att förändra
            den interna styrningen och att utveckla sitt arbete. Då ska man
            utöver det lägga det här uppdraget på en särskild utredning. Vi
            såg i det sammanhanget att det var en av de insatser som man kunde
            avvara när ni nu drog in 200 miljoner kronor och vi var tvungna
            att se över vilka utredningar som fanns.
          </note>
          <note>
            Utredningen tillsattes på sommaren 2014. Jag var i mina tidigare
            inlägg inne på att om man får en neddragning från riksdagen och
            måste gå igenom sina utredningar är det svårare att lägga ned
            utredningar som kanske har verkat under en viss tid, och man ska
            nog heller inte göra det. De kanske är i stånd att lägga fram
            sitt betänkande, eller kanske precis ska lägga fram sitt betänkande.
            Det är lättare att göra det med sådana som egentligen inte ens
            har hunnit komma igång med sitt jobb.
          </note>
          <note>
            Vi kan träta om resultatet. Vi hade problem med rymningar i början
            av 2000-talet. Den socialdemokratiska regeringen vidtog ett antal
            åtgärder för att stärka säkerheten, och vi kom till rätta med
            det. Under de åtta år som Beatrice Ask var justitieminister talade
            hon varje gång i varje debatt om att vi måste minska återfall
            i brott. Men det kom aldrig några resultat.
          </note>
          <note>
            Vi kan bara titta på statistiken. Det är 25 procent år efter
            år, 2006, 2007, 2008, 2009, 2010 och 2011. Det är runt 25 procent
            år efter år som återfaller i brott inom ett år. När det gäller
            dem som återfaller i brott inom tre år är det samma sak. Det ligger
            på 40 procent år efter år under hennes tid som justitieminister.
          </note>
          <note>
            Om man nu ska tillsätta en utredning för att se över hela kriminalvården
            borde ni kanske ha gjort det långt tidigare i så fall i stället
            för att i sluttampen kasta in detta bara som ett sätt att försöka
            ta initiativ under en sommarmånad.
          </note>
          <note>
            Vi går vidare med en hel del förslag. Vi fortsätter naturligtvis
            att vidareutveckla kriminalvården. Det jag vill se specifikt på
            ytterligare handlar om detta med utslussningen och att ge ett
            bättre mottagande för dem som har avtjänat sina straff. Där återkommer
            vi till exakt hur vi ska göra. Det tror jag är en nyckelfråga
            om man ska lyckas i det återfallsförebyggande arbetet.
          </note>
          <note type="speaker">
            Anf. 50 BEATRICE ASK (M):
          </note>
          <note>
            Herr talman! Vi kan återkomma till statistiken. Jag är inte så
            säker på att resultaten heller kommer att bli så lysande med socialdemokratisk
            ledning. Det är ett bekymmer. Jag tar verkligen siffrorna när
            det gäller återfall på stort allvar. Det var skälet till att fundera
            över vad som fungerar och vad som inte fungerar.
          </note>
          <note>
            Det som hände under de åtta åren var att man övergick till att
            använda kunskapsbaserade program som man ansåg sig ha vetenskapliga
            belägg för. Vi höjde kvaliteten på insatserna vad vi kunde begripa.
            Men vi har ändå inte bättre utfall. Det finns säkert många komplicerade
            faktorer bak ­ om det. Men då måste man fundera över vilka de
            är, och det vill inte den nya regeringen ta reda på.
          </note>
          <note>
            När det sedan gäller säkerheten var det vad Socialdemokraterna
            fick ägna sig åt. Jag konstaterar att det var väldigt mycket pengar
            som gick till helt onödiga insatser och därmed togs ifrån den
            viktiga verksamhet som borde bedrivas på anstalt. Exempelvis lade
            man ned väldigt många arbetsplatser och många enheter för viktigt
            arbete som gör att de intagna mår bättre men också har större
            möjligheter att förbereda sig för ett yrkesliv och ett vettigt
            liv utanför. Det stjäl resurser, och det var kanske inte helt
            nödvändigt.
          </note>
          <note>
            När man ser framåt är det ändå viktigt att analysera kostnaderna
            över tid för olika poster och också att se hur andra länder finansierar
            och prioriterar. Vi kanske kan lära oss någonting så att vi får
            ut mesta möjliga till gagn för samhället. Här finns det viktiga
            saker i utredningen som borde ha fått fortsätta att verka.
          </note>
          <note>
            Jag återkommer till detta med att det kom så sent. Vi kan ha
            olika bilder av det, och det är ganska naturligt. Vi tillsatte
            utredningar för att vi vill arbeta framåt och under den kommande
            mandatperioden. Till skillnad från regeringen hade vi dessutom
            ett program att utgå från.
          </note>
          <note type="speaker">
            Anf. 51 Justitie- och migrationsminister MORGAN JOHANSSON (S):
          </note>
          <note>
            Herr talman! De väsentliga delarna i den utredning som Beatrice
            Ask tillsatte bara ett par månader före valet kan vi ta vidare
            i andra former och utveckla vidare. När vi nu fick indragningen
            av pengar ansåg vi att övriga delar kunde man vänta med eller
            avvara i det här läget. Detta var en sådan utredning som tillsatts
            väldigt sent och inte riktigt ens hade kommit igång och börjat
            jobba. Då måste man göra den prioriteringen.
          </note>
          <note>
            Bilden är sådan att vi ordnade upp säkerheten under vår till
            fram till 2006 och fick ned rymningarna. Det tycker jag ändå är
            rätt viktigt. De som sitter i fängelse ska sitta i fängelse. De
            ska inte springa runt på stan om de inte har permission. De ska
            sitta i fängelse och inte vara på rymmen. Det gjorde vi under
            vår tid fram till 2006.
          </note>
          <note>
            Därefter borde man ha vidtagit ett ordentligt jobb när det gäller
            återfallsfrekvensen. Beatrice Ask pekar på programmen inom kriminalvården.
            Jag instämmer i det. Jag tycker att det var väldigt bra att man
            rensade bland programmen och ställde dem på en mer vetenskaplig
            grund än vad man har haft tidigare. Det var väldigt bra. Men likväl
            är vi kvar i samma siffror som har varit.
          </note>
          <note>
            Jag har också full respekt för att det är väldigt svårt att arbeta
            med det. Vi får se om vi lyckas bättre än vad ni lyckades. Jag
            är inte heller helt säker på det. Det är rätt svår materia. Men
            vi tänker i varje fall ta ett rejält tag. Jag tror att utslussningen
            kanske är den viktigaste delen vi har att arbeta med.
          </note>
          <note>
            Överläggningen var härmed avslutad.
          </note>
          <note>
            § 15 Svar på interpellation 2014/15:252 om försvaret och höjda
            arbetsgivaravgifter för unga
          </note>
          <note type="speaker">
            Anf. 52 Försvarsminister PETER HULTQVIST (S):
          </note>
          <note>
            Herr talman! Hans Wallmark har frågat mig hur de höjda arbetsgivaravgifterna
            för unga kommer att slå mot Försvarsmakten och om myndigheten
            kommer att bli kompenserad för kostnadsökningen.
          </note>
          <note>
            Det är korrekt som Hans Wallmark skriver i sin fråga att regeringen
            överväger en slopad nedsättning av socialavgifterna för unga,
            vilket också skulle påverka Försvarsmaktens ekonomi.
          </note>
          <note>
            Hur en sådan kostnadsökning skulle påverka den totala ekonomin
            är för tidigt att säga. Regeringen avser att återkomma i frågan
            om Försvarsmaktens långsiktiga ekonomi i samband med regeringens
            försvarspolitiska inriktningsproposition 2015.
          </note>
          <note type="speaker">
            Anf. 53 HANS WALLMARK (M):
          </note>
          <note>
            Herr talman! Jag känner försvarsminister Peter Hultqvist som
            en vältalig och resonerande person. Det här svaret tog 33 sekunder
            att läsa upp och består av tre relativt rapsodiskt och korthugget
            utformade stycken. Ibland kan det vara nog så talande att det
            inte står så mycket.
          </note>
          <note>
            Herr talman! Jag skulle vilja hävda att det finns en likhet och
            en skillnad mellan Peter Hultqvist och mig. Likheten är såtillvida
            att vi båda deltar i försvarssamtal som kommer att resultera i
            försvarsförhandlingar om ett nytt försvarsbeslut. Det är gott
            och väl.
          </note>
          <note>
            Jag tror också att det finns likheten såtillvida att vi båda
            är intresserade av att försvaret tillförs mer resurser och anser
            att Sveriges försvar behöver mer pengar. Det är också gott och
            väl.
          </note>
          <note>
            Det som är den stora skillnaden mellan Peter Hultqvist och undertecknad
            är att han vid varje förhandlingstillfälle, ifall den regeringen
            han är en del av höjer ungdomsarbetsgivaravgiften och inte kompenserar
            Försvarsmakten, varje år kommer att ha i runda slängar 260 miljoner
            kronor mindre än jag. Därför är det rätt angeläget att ställa
            den typ av frågor som jag ställer, och det är också intressant
            att se att svaren just inte är särskilt omfattande.
          </note>
          <note>
            Enligt tidningsuppgifter – och jag är väl medveten om att de
            är just tidningsuppgifter – har det ändå förekommit en siffra.
            Den är inte framförd i förhandlingar och diskussion, men den gällde
            att man från Finansdepartementets sida skulle börja erbjuda Försvarsdepartementet
            en första nivåökning om 200 miljoner kronor första året i ökade
            försvarsanslag, utöver vad Försvarsberedningen hade skrivit fram.
          </note>
          <note>
            Om man gör den åtgärd som nu planeras när det gäller ungdomsarbetsgivaravgiften
            har Försvarsmakten själv räknat ut att det skulle innebära en
            kostnad på ungefär 260 miljoner. Det innebär att det första årets
            erbjudan ­ de om ett tillskott på 200 miljoner i själva verket
            skulle vara minus 60 miljoner.
          </note>
          <note>
            Jag tror mig ändå veta att Peter Hultqvist som försvarsminister
            och jag som Moderaternas försvarspolitiska talesperson är besjälade
            av tanken och idén att vi måste tillföra mer resurser till Sveriges
            försvar utöver det vi i Försvarsberedningen i bred enighet konstaterade.
          </note>
          <note>
            Om man nu inför denna höjning av ungdomsarbetsgivaravgiften och
            inte kompenserar Försvarsmakten kommer man också att få ställa
            frågan: Var ska man då finansiera detta från Försvarsmaktens sida?
            I dag är Försvarsmakten en av landets absolut största ungdomsarbetsgivare.
          </note>
          <note>
            Det hela varierar lite beroende på vem man frågar. Det kom en
            rapport från riksdagens utredningstjänst för några månader sedan.
            Vid den tidpunkten sade man att det fanns 6 935 anställda av drygt
            50 000 inom Försvarsmakten som skulle drabbas av den höjda ungdomsarbetsgivaravgiften.
            Statistiska centralbyrån har pekat på att det skulle kunna handla
            om 9 500.
          </note>
          <note>
            Om man nu inför höjningen, och därmed i ett slag förlorar 260
            miljoner kronor och inte kompenseras för det, måste Försvarsmakten
            ta de pengarna någonstans. Vi vet att man som ett svar på ett
            läge med ökade kränkningar och incidenter i Östersjöområdet redan
            förra året tillförde 100 miljoner, och sedan har man haft ambitionen
            att tillföra mer pengar för närvaro, ökad incidentberedskap och
            övningsverksamhet. Det har överbefälhavaren själv sagt varit värdefulla
            pengar. Det har betytt mycket.
          </note>
          <note>
            Det är ungefär de nivåer som vi nu har tillfört som skulle försvinna
            om regeringen går vidare med förslaget om ungdomsarbetsgivaravgiftshöjning.
            Därför upprepar jag frågan till försvarsministern hur han ser
            på detta.
          </note>
          <note type="speaker">
            Anf. 54 Försvarsminister PETER HULTQVIST (S):
          </note>
          <note>
            Herr talman! Jag tänker inte ge mig in på några personliga recensioner
            av vare sig Wallmark eller mig. Jag tror att det mest intressanta
            är slutresultatet av diskussionerna om inriktningspropositionen.
          </note>
          <note>
            Det är klart att man kan ägna kraft åt att diskutera en ungdomsarbetsgivaravgift
            som kan ligga på omkring 260 miljoner i ett eventuellt utfall,
            även om vi inte med säkerhet vet att det handlar om det. Samtidigt
            har vi en försvarsekonomi på uppemot 45 miljarder kronor. Då får
            man ställa detta i relation. Är det helheten av den samlade försvarsekonomin
            man ska ägna kraften åt, eller ska man ägna den åt olika delposter
            i sammanhanget som kanske i den totala ekonomin är av mindre betydelse?
            Man kanske måste ägna kraften åt helheten.
          </note>
          <note>
            Det Försvarsmakten nu har framfört i sitt underlag inför den
            fortsatta diskussionen om inriktningspropositionen är att man
            behöver 16 miljarder – 4 miljarder per år – för att leva upp till
            det man då betecknar som Försvarsberedningens kravbild. Det är
            ju helt andra nivåer och summor än det här handlar om, och då
            kräver det andra nivåer på insatserna.
          </note>
          <note>
            Det är också intressant att Wallmark nu tar upp att vi måste
            göra olika typer av satsningar. Det är väl delvis en ny insikt
            i sammanhanget. Jag vet inte vad jag ska beteckna det som, men
            jag hade i alla fall möjlighet att delta i något som skulle föreställa
            samtal inför Försvarsberedningens slutskede. Där förde vi från
            vårt håll fram att det måste fram mer pengar i närtid. Den diskussionen
            slutade med att jag sent sista kvällen fick ett bud om hela 75
            miljoner kronor som en förstärkning till Försvarsmakten. Det var
            knappast ett bud som jag då var imponerad av som jag fick av Moderaternas
            företrädare i sammanhanget, som jag uppfattade på något sätt representerade
            hela alliansgruppen. Jag tackade nej till det, och vi skrev en
            reservation.
          </note>
          <note>
            Det som är intressant är att man nu i stället för att föra de
            resonemang som präglade den förra regeringen – att lägga satsningarna
            så långt bort i tiden som möjligt och i stora materielsystem –
            för en diskussion som är inriktad på att lösa ekonomin 2016–2020.
            Det innebär att det måste göras en positionsförflyttning, bland
            annat för Wallmarks parti, där man måste gå in på resonemang om
            hur vi ska se på finansieringen här.
          </note>
          <note>
            Om sedan Wallmark väljer att tro på tidningsuppgifter och spekula
            ­ tioner är det väl mer ett problem för honom än för mig. Vi får
            väl se vad detta är när vi kommer till skarpt läge. Då är det
            upp till oss alla att hjälpa till för att i närtid får en hel
            del satsningar utöver vad den förra allians ­ regeringen lyckades
            prestera och definitivt över nivån 75 miljoner. Då kanske vi måste
            ha lite mer vidsyn än att koncentrera oss på 260 miljoner i en
            samlad budget på ungefär 45 miljarder.
          </note>
          <note>
            Jag skulle vilja uppmana Wallmark att tänka lite bredare och
            lite större i det här sammanhanget. Jag tror att vi kanske måste
            hamna på nivåer som är högre än både 75 miljoner och 260 miljoner
            innan detta är klart.
          </note>
          <note type="speaker">
            Anf. 55 HANS WALLMARK (M):
          </note>
          <note>
            Herr talman! Nu känner vi igen den gamle Peter Hultqvist. Det
            var lite vältaligare och lite längre än tre rapsodiska stycken
            avverkade på 33 sekunder.
          </note>
          <note>
            När Peter Hultqvist som försvarsminister hänvisar till vad vi
            talade om för ungefär ett år sedan finns det skäl att påminna
            om vad vi hela tiden har framhållit från vårt partis sida, nämligen
            hur viktigt det är med en ansvarsfull finansiering.
          </note>
          <note>
            Om Peter Hultqvist som försvarsminister rekommenderar Moderaterna
            att göra positionsförflyttningar, vilket vi mycket väl kan göra,
            skulle jag vilja uppmuntra även Socialdemokraterna och Peter Hultqvist
            att göra positionsförflyttningar, inte minst i resonemangen om
            ansvarsfull finansiering.
          </note>
          <note>
            En helhet består alltid av enskildheter och detaljer. Även om
            vi pratar om drygt 40 miljarder är det inte helt oväsentligt att
            vi i detta tar fasta på delposten om 260 miljoner.
          </note>
          <note>
            Om den regering som Peter Hultqvist är en del av tänker höja,
            i praktiken fördubbla, arbetsgivaravgifterna för ungdomar kommer
            det att slå hårt mot Försvarsmakten som en av landets större ungdomsarbetsgivare.
            Vi kan fundera på om det är 7 000 av de 50 000 anställda som berörs
            eller om det är 9 500, men i vilket fall som helst talar vi om
            ungefär 260 miljoner kronor om året. Om den här regeringen hade
            för avsikt att redan under det innevarande året lägga fram ett
            förslag skulle det bli drygt 100 miljoner kronor bara för 2015.
          </note>
          <note>
            Då kommer jag in på varför det är intressant att diskutera dessa
            enskildheter och detaljer. Som en konsekvens av det vi ser i vårt
            närområde, i luften, på vattnet och under vattnet, beslutades
            förra året om extra medelstilldelning för att höja incidentberedskapen
            och öka övningsverksamheten. Det är i grunden väldigt bra. Jag
            uppfattar inte att det finns någon partiskiljande skillnad mellan
            försvarsministern och mig där.
          </note>
          <note>
            Överbefälhavaren har varit mycket noga med att understryka hur
            viktigt det har varit med denna extra tilldelning av medel för
            att markera närvaro, höja tröskeln och öka övningsverksamheten.
            Då har det rört sig om nivåer som ligger jämsides med det regeringen
            nu är beredd att dra in genom en höjd ungdomsarbetsgivaravgift.
            Överbefälhavaren har själv pekat på att detta tillskott har varit
            glasyren på kakan.
          </note>
          <note>
            Herr talman! Den extraglasyren är nu Peter Hultqvist och hans
            regering på väg att skrapa bort med en precision och noggrannhet
            i kronor och ören räknat.
          </note>
          <note>
            Det är den här frågan försvarsministern måste besvara. Det handlar
            inte om att prata om den stora helheten och alla 45 miljarder.
            Så brukar försvarsministern göra. Prata också om enskildheterna
            och detaljerna som tillsammans skapar helheten! Då är det inte
            oväsentligt att veta huruvida Socialdemokraterna som ett regeringsparti
            går in i försvarsförhandlingar med alliansföreträdare och kommer
            att ha 260 miljoner kronor mindre per år. De här frågorna är centrala,
            för ytterst blir det så här: Försvinner 260 miljoner kronor om
            året i den höjda ungdomsarbetsgivaravgiften riskerar andra saker
            att försvinna från Försvarsmakten.
          </note>
          <note>
            Det hade varit intressant att få höra om försvarsministern själv
            har någon idé eller något begrepp om var Försvarsmakten ska hitta
            de extra pengarna. Handlar det om minskad övningsverksamhet? Handlar
            det om minskad incidentberedskap? Eller var ska Försvarsmakten
            rekommenderas att finna dessa 260 miljoner kronor för att finansiera
            den höjning regeringen planerar?
          </note>
          <note type="speaker">
            Anf. 56 Försvarsminister PETER HULTQVIST (S):
          </note>
          <note>
            Herr talman! Jag vet inte om Wallmark begriper vad det är för
            process han står inför när det gäller inriktningspropositionen
            och samtal. Där ska vi prata om pengarna och lägga korten på bordet.
            Det är där vi ska försöka göra de här avvägningarna. Det var egentligen
            det som jag i ett kort koncentrat redogjorde för i mitt inledande
            korta svar.
          </note>
          <note>
            Det är egentligen det sakförhållandet som gäller. Det är klart
            att man kan stå här och tala om både det ena och det andra och
            försöka göra det till en jättefråga och till och med börja fundera
            på hur glasyren ser ut i olika sammanhang. Men när vi ska diskutera
            alltihop är det helheten det handlar om.
          </note>
          <note>
            Jag kan bara konstatera att det ni lämnade efter er var underskott
            i personalförsörjningen. Det var stora hål i materielförsörjningen.
            Vi har alltså ett strukturellt underskott i Försvarsmakten att
            hantera. Detta måste grundfinansieras för att vi över huvud taget
            ska komma någon vart i arbetet med inriktningspropositionen. Det
            handlar om betydligt större belopp än de här pengarna.
          </note>
          <note>
            Det är många parametrar man måste ta tag i och inte bara den
            här relativt lilla kostnadsposten, i förhållande till allt det
            andra och i förhållande till de underskott ni har lämnat efter
            er.
          </note>
          <note>
            Sedan vill jag bara påminna om hur läget var när vi diskuterade
            inför Försvarsberedningens avslutning. Jag lade fram fyra förslag
            på olika typer av finansiering. Men det var inget som dög åt er.
            Dessutom fick jag inget förslag tillbaka. Det här fördes fram
            i form av någon sorts dekret: Skulle inte vi ställa upp på Moderaternas
            eventuella idéer skulle det inte bli någonting. Sedan fick jag
            det närmast förolämpande budet på 75 miljoner kronor som avslutning.
          </note>
          <note>
            Det record ni har i det sammanhanget är alltså inte speciellt
            imponerande.
          </note>
          <note>
            När vi går in i diskussionen om ekonomin måste vi tyvärr titta
            på: Hur klarar vi den grundläggande stabiliseringen av Försvarsmakten?
            Hur klarar vi att, utöver det som har lagts dit hittills, få till
            satsningar som gör att vi kan öka den militära förmågan? Då är
            det hela ekonomin vi måste diskutera och inte bara den här posten.
          </note>
          <note>
            Jag tror att Wallmark väl känner till att det är både plus- och
            minuseffekter man måste diskutera när man tar ställning till en
            helhet och inte bara enskildheter. Vi har nu en process framför
            oss. Jag hoppas att vi så småningom ska kunna vara överens om
            både innehåll och finansiering i inriktningspropositionen och
            tillsammans komma fram till en mer realistisk och verklighetsförankrad
            finansiering av det svenska försvaret än vad vi har haft hittills.
            Jag hoppas nu att alla ska kunna bidra på ett positivt sätt. Men
            då måste man ta hänsyn till alla parametrar i en väl fungerande
            helhet.
          </note>
          <note>
            Slutligen skriver Wallmark om den militära aktiviteten i Östersjöområdet
            och att det riskerar att försvinna pengar från den sidan. Är det
            något som är prioriterat är det att upprätthålla incidentberedskapen.
            Incidentberedskap är inte övningsverksamhet, vilket jag nästan
            får bilden av i interpellationstexten. Incidentberedskap är ett
            sätt att klara ut och markera svenskt territorium och svensk suveränitet.
            Det är viktigt att det är rätt på den punkten.
          </note>
          <note type="speaker">
            Anf. 57 HANS WALLMARK (M):
          </note>
          <note>
            Herr talman! Ja, rätt ska vara rätt. De medel som anslogs för
            de här extrasatsningarna gick just till incidentberedskapshöjning
            och ökad övningsverksamhet. Det är det som det syftas på. Annars
            delar jag försvarsministerns bedömning.
          </note>
          <note>
            Jag delar också försvarsministerns bedömning att det vore önskvärt
            med en bred enighet kring ett nytt försvarsbeslut. Men då vill
            jag ändå påminna, herr talman, om att all helhet bygger på enskildheter
            och detaljer.
          </note>
          <note>
            Om regeringen höjer ungdomsarbetsgivaravgiften utan att kompensera
            Försvarsmakten, vilket man har för avsikt att göra gentemot kommuner
            och landsting, kommer varje regeringsföreträdare att komma till
            förhandlingarna med minus 260 miljoner.
          </note>
          <note>
            Jag måste förvarna försvarsministern om att jag kommer att återkomma
            med frågor till honom, som en del av den här regeringen, när det
            gäller varje kostnadsfördyring som regeringen planerar att göra
            som kommer att slå mot Försvarsmakten. Även om vi i bred enighet
            kommer att satsa mer resurser, vilket är önskvärt, på Sveriges
            försvar kommer en del av de resurserna nämligen att dräneras genom
            olika former av kostnadshöjningar och andra fördyringar. Ungdomsarbetsgivaravgiften
            är ett exempel. Det är värderat till ungefär 260 miljoner kronor
            om året.
          </note>
          <note>
            Jag vet, herr talman, inte exakt i vilken värld försvarsministern
            befinner sig. Jag vet att han tidigare har varit kommunalråd i
            Borlänge – jag har varit kommunalråd i Ängelholm. Men 260 miljoner
            kronor är för mig rätt mycket pengar, allrahelst som jag vet att
            det handlar om ungefär 7 000 ungdomar i Försvarsmakten, av 50
            000 anställda.
          </note>
          <note>
            Herr talman! När Peter Hultqvist hade den roll som jag nu har,
            nämligen att vara oppositionens största partis försvarspolitiska
            talesperson, hade han oftast ett valspråk. Det var: Se verkligheten
            sådan den är! Det sa han återkommande till den tidigare alliansregeringen.
            Jag måste uppmuntra det och upprepa vad Peter Hultqvist har sagt:
            Se verkligheten sådan den är! 260 miljoner kronor mindre om året
            är 260 miljoner kronor mindre om året.
          </note>
          <note type="speaker">
            Anf. 58 Försvarsminister PETER HULTQVIST (S):
          </note>
          <note>
            Herr talman! Jag har aldrig förnekat att en ungdomsarbetsgivaravgift
            påverkar Försvarsmaktens ekonomi. Jag har hela tiden tillstått
            att det är så. Jag har ingen verklighetsläxa att göra på den punkten.
          </note>
          <note>
            Men jag tycker att Wallmarks perspektiv på tillvaron kanske är
            lite snävt. Vi måste komma till rätta med ett strukturellt underskott
            i botten. Det är arvet efter er. Det är underskott i personalförsörjning.
            Det är en hel del problem på materielsidan . Det handlar om att
            se verkligheten som den är på den punkten.
          </note>
          <note>
            Vi har också en lång rad brister i Försvarsmakten som skulle
            ha kunnat åtgärdas tidigare genom den förra regeringens initiativ,
            men så skedde icke. Där har vi en hemläxa att göra som handlar
            om betydligt större medel än 260 miljoner.
          </note>
          <note>
            Vi har alltså en helhet som är betydligt mer komplex och betydligt
            mer svårhanterbar än de här pengarna.
          </note>
          <note>
            Vi kommer naturligtvis att återkomma även till denna post när
            vi ska diskutera inriktningspropositionens finansiering. Det är
            ingenting vi blundar för. Men Wallmark får ändå ursäkta att jag
            vill bredda perspektiven så att vi ser lite mer vad vi egentligen
            har att hantera.
          </note>
          <note>
            Sedan vill jag påminna om ert eget record i sammanhanget. Det
            är många saker som många regeringar har hållit på med. Det är
            PLO-påslag. Det handlar om hur man konstruerar försvarsmaterielindex.
            Det handlar om hyreskalkyleringar och avkastningskrav och om en
            massa olika saker. Ni har en stabil historia att redovisa från
            er regering i fråga om hur man gör för att gröpa ur olika typer
            av anslag.
          </note>
          <note>
            Jag säger inte att vi kommer att avskaffa allt det här. Men det
            är sådant som finns i en statlig förvaltning och som på olika
            sätt måste pareras och hanteras. Vi får väl tillsammans diskutera
            även de bitarna när det gäller inriktningspropositionen. Det är
            nämligen också en realitet. Se verkligheten som den är!
          </note>
          <note>
            Överläggningen var härmed avslutad.
          </note>
          <note>
            § 16 Svar på interpellation 2014/15:306 om hemvärnets betydelse
            i det nya säkerhetsläget
          </note>
          <note type="speaker">
            Anf. 59 Försvarsminister PETER HULTQVIST (S):
          </note>
          <note>
            Herr talman! Jan R Andersson har frågat mig hur jag ser på hemvärnets
            betydelse i ljuset av det förändrade säkerhetsläget och möjligheten
            att öka dess numerär och ge förbanden mer kvalificerade uppgifter
            och materiel.
          </note>
          <note>
            Som interpellanten framhöll i sin fråga är hemvärnet en oerhört
            viktig resurs för det nationella försvaret och har en hög tillgänglighet
            vid kriser och incidenter. Det har vi sett bland annat i samband
            med branden i Väst ­ manland och även i samband med andra händelser,
            bland annat en tåg ­ olycka i Borlänge en gång i tiden som orsakades
            av att man misslyckades med en transport på Borlänge bangård.
          </note>
          <note>
            Försvarsberedningen skrev i sin rapport från maj förra året att
            hemvärnet bör utvecklas för att kunna lösa mer kvalificerade uppgifter.
            Det är en väldigt viktig markering som gjordes och som jag är
            väl medveten om.
          </note>
          <note>
            I arbetet med den nya försvarspolitiska inriktningspropositionen
            granskas dessa förslag och kommer att presenteras i ett senare
            skede. Därför är det svårt för mig att föregripa den processen
            i dag. Men självklart har jag möjlighet att kommentera de olika
            förslag som interpellanten ställer.
          </note>
          <note>
            Inriktningspropositionen för försvaret är planerad att överlämnas
            till riksdagen längre fram under våren.
          </note>
          <note type="speaker">
            Anf . 60 JAN R ANDERSSON (M):
          </note>
          <note>
            Herr talman! Jag börjar med att tacka för svaret. Jag förstår
            i huvudsak försvarsministerns inställning. De facto pågår ju samtal,
            och förhandlingar i mer skarpa termer är väl också förestående.
            Detta får vi nog all anledning att följa på olika sätt.
          </note>
          <note>
            Det som gör mig lite orolig och som är anledningen till att jag
            har ställt interpellationen är den dubbelhet som man kan uppfatta
            i frågan. Jag tror inte att det finns någon stor skillnad i sak
            mellan mig och försvarsministern när det gäller hemvärnets uppgifter,
            utrustning och materiel. Precis som försvarsministern citerade
            från Försvarsberedningen har man ju angett en ton som går ut på
            att man vill höja förmågan hos hemvärnet, eventuellt tillföra
            ny materiel, hitta nya uppgifter och till och med öka dess numerär.
            Man säger också att möjligheten att använda hemvärnet ska öka
            både i krig och i fred.
          </note>
          <note>
            Även om det inte gäller den här församlingen tror jag kanske
            också att man för många behöver göra klart att det hemvärn som
            uppstod under andra världskriget som någon form av mindre miliser
            i dag är en helt annan organisation. De är professionellt tränade
            och har i princip samma eller bättre utbildning än många av de
            värnpliktiga som i dag ingår i vissa av våra förband. Hemvärnet
            har också en professionell förmåga att lösa mer komplicerade uppgifter
            än vad man kunde göra tidigare.
          </note>
          <note>
            Hemvärnet har också för första gången på lång tid fått en egenproducerad
            utrustning, och man har i dag möjligheter att faktiskt samverka
            med andra typer av förband och kan agera i ett större sammanhang.
          </note>
          <note>
            Mot den bakgrunden och med det nya, kompetenta hemvärn som vi
            har i dag, tillsammans med de skrivningar som finns i Försvarsberedningen
            där man är väldigt positiv till att både ge nya uppgifter och
            öka antalet hemvärnsmän, framför allt på Gotland, har överbefälhavaren
            ändå uttalat vid en träff med försvarsutskottet att han hellre
            skulle prioritera andra uppgifter. Den bottenplatta som både försvarsministern
            och överbefälhavaren har pratat om i alla fall under detta år
            måste komma först, menar han.
          </note>
          <note>
            Då ställer man sig givetvis några frågor. Det första som jag
            skulle vilja säga är att man kan ju inte bara göra en sak åt gången
            i försvaret. Jag tror att man kan omorganisera och tillföra nya
            uppgifter och materiel till en hemvärnsorganisation samtidigt
            som man jobbar parallellt med den insatsorganisation som givetvis
            ska bemannas upp och klara sina uppgifter.
          </note>
          <note>
            Det är det som reser frågan om olika röster från den ledande
            chefen inom myndigheten och den politiskt tillsatta ministern,
            som inte har samma bild. Därför måste jag ändå fråga försvarsministern
            om han delar den uppfattning som överbefälhavaren satt ljus på,
            nämligen att prioriteringen inte ska vara hemvärnet utan insatsorganisationen,
            och sedan, möjligtvis i mån av tid eller hur man nu kan uttrycka
            det, ska hemvärnet få del av de här resurserna.
          </note>
          <note>
            Med respekt för de samtal och förhandlingar som är på gång måste
            jag ändå ställa dessa frågor till försvarsministern.
          </note>
          <note type="speaker">
            Anf. 61 Försvarsminister PETER HULTQVIST (S):
          </note>
          <note>
            Herr talman! Jag vill bara understryka att arbetet med inriktningspropositionen
            fortfarande pågår. Jan R Anderssons beskrivning av uppstarten
            av hemvärnet som någon sorts milisgrupp under andra världskriget
            stämmer. Det handlade mycket om att organisera det så att man
            inte skulle få en uppkomst av frivilligkårer utan ha det inom
            samhällets hägn och inom ett nationellt försvarstänkande.
          </note>
          <note>
            Det är också riktigt att hemvärnsorganisationen har utvecklats
            till en hög grad av professionalism, att man har en bra utbildnings-
            och övningsverksamhet och att man är väl lämpad att genomföra
            en lång rad olika typer av uppgifter där man bistår samhället
            väldigt konkret på många sätt i samband med olika händelser. Jag
            kan konstatera att utöver de militära uppgifterna bidrog hemvärnet
            med ett stöd omfattande 99 000 timmar förra året till olika typer
            av samhälleliga insatser. Detta visar hemvärnets väsentliga roll.
          </note>
          <note>
            Jag kan inte se att det handlar om antingen eller, utan det är
            handlar om både och när det gäller hemvärnet. Hemvärnet är en
            del av den samlade Försvarsmakten. Jag har inte heller uppfattat
            att ÖB tänker i termer av antingen eller, utan han omfattas också
            av ett både-och-tänkande. Sedan måste det vara tillåtet att ha
            olika typer av nyanser i det här sammanhanget under en beredningsprocess,
            men eftersom jag inte känner till hur era resonemang har gått
            i utskottet har jag ingen anledning att kommentera detta i någon
            djupare mening.
          </note>
          <note>
            I Försvarsberedningens rapport har vi fört fram att man skulle
            kunna tänka sig en förstärkning av utrustningen när det gäller
            hemvärnet. Det har bland annat genomförts ett projektarbete med
            exempelvis granatkastare där man inom ramen för Dalabataljonen,
            som jag själv har besökt för att ta del av deras arbete, har haft
            en mycket intressant och utvecklande övningsverksamhet. Det tycker
            jag är ett oerhört lovvärt initiativ som vi bör stimulera inför
            framtiden.
          </note>
          <note>
            Jag ska självklart inte föregå vad vi kommer fram till när det
            gäller inriktningspropositionen, men jag är ändå principiellt
            positiv till att utveckla hemvärnet i riktning mot en högre nivå
            av beväpning. Exakt hur det kommer att se ut får vi återkomma
            till.
          </note>
          <note>
            I ett läge när omvärlden förändras och försvaret går ifrån ett
            mer internationellt inriktat försvar, som bygger på att vi ska
            kunna mobilisera styrkor till olika internationella operationer,
            mot att stärka den nationella dimensionen och ha den som den dominerande
            uppgiften är det klart att hemvärnet, som ändå är en del av det
            som vi kan kalla för territorialarmén, har en oerhört viktig roll.
            Då måste man också i sammanhanget se till hur man utrustar denna
            organisation, utvecklar den och, framför allt, hur man rekryterar
            till organisationen.
          </note>
          <note type="speaker">
            Anf . 62 JAN R ANDERSSON (M):
          </note>
          <note>
            Herr talman! Med en utblick i omvärlden skulle man kanske kunna
            fö ­ reställa sig eventuella scenarier. Tittar vi exempelvis på
            den tysta inva ­ sionen av Krim ser vi att det inte var någon
            egentlig uppstart av reguljära militära förband. Jag tror att
            vi har ett sådant hot även i Sverige, och därför behöver vi skydd
            av installationer. Vi behöver ett snabbt insatt försvar för att
            skydda viktiga samhällsfunktioner, och det finns egentligen bara
            en organisation som är organiserad för att klara detta – hemvärnet.
          </note>
          <note>
            Därför tror jag också, precis som sas i en tidigare debatt här,
            att vill vi ha satsningar i närtid så är hemvärnet den bästa organisationen
            att ge nya resurser till.
          </note>
          <note>
            Det konstaterades också i går när försvarsutskottet utvärderade
            vad som hade skett i försvarspolitiken under senare år. Nulägesbilden
            är att kanske 80 procent av de reguljära arméförbanden är fullt
            ut bemannade och så vidare. Det konstaterades att en av pluspunkterna
            var hemvärnet, som hade klarat sin rekrytering och sin förbandsuppsättning
            till i princip 100 procent.
          </note>
          <note>
            Detta tycker jag är viktigt att ha med sig när man för vidare
            samtal så att man, precis som försvarsministern sa, inte glömmer
            bort att de territoriella försvarsförbanden och skyddsförbanden
            i dag i huvudsak utgörs av hemvärnet, eftersom de reguljära förbanden
            inte finns på alla platser i landet.
          </note>
          <note>
            Det är också viktigt att veta att hemvärnsförbanden har en kort
            inkallelsetid. I ett skarpt läge får vi räkna med en månad för
            att kalla in våra insatsförband medan hemvärnet ofta kan vara
            på plats inom timmar. Om vi ska se på något positivt under senare
            år i organisationen är det hemvärnet som främst bör lyftas fram.
          </note>
          <note>
            Man bör vara tydlig med att det finns en viljeinriktning att
            tillföra ny materiel. Jag talade om granatkastare och robot 70,
            men jag tror även att man kan titta på andra saker. Det finns
            i olika scenarier behov av till ex ­ empel mer långräckviddigt
            pansarvärn. Det kan också finnas andra funk ­ tioner. Givetvis
            behöver detta anpassas till hur det ser ut i landet.
          </note>
          <note>
            När vi tittar på olika scenarier som kan innehålla skymningslägen
            är det viktigt att vi ser att hemvärnet är den organisation som
            är utrustad och beredd att möta dem. Det är också viktigt att
            när vi säger att vi vill ha effekt i närtid att vi tittar på vilka
            militära organisationer som klarar av detta; det är hemvärnet.
          </note>
          <note>
            Både ÖB och försvarsministern har tidigare i försvarsdiskussionen
            pratat mycket om en grundplatta. Jag tror att det behövs en tilläggsplatta
            så att vi kan se på hur hemvärnsförbanden kan organiseras så att
            de i närtid kan få större effekt operativt. Jag uppfattar ändå
            att försvarsministern i grunden står bakom diskussionen. Givetvis
            kommer det att föras ytterligare diskussioner, men jag hoppas
            att försvarsministern klarar av att övertyga överbefälhavaren
            om att hemvärnet är mycket pang för pengarna, det vill säga en
            kompetent organisation som behövs i Sverige.
          </note>
          <note type="speaker">
            Anf. 63 Försvarsminister PETER HULTQVIST (S):
          </note>
          <note>
            Herr talman! Det behövs nog både grundplattor och flera tilläggsplattor
            som innehåller olika dimensioner. Hemvärnet är en del i en bredare
            palett av åtgärder som måste vidtas.
          </note>
          <note>
            Interpellanten och jag har tidigare nämnt granatkastare. En verksamhet
            har pågått en tid och har visat sig fungera bra. Det är en uppgift
            som har gjorts tydlig på ett kompetent sätt.
          </note>
          <note>
            I olika sammanhang har också luftvärnsrobotsystem nämnts. Man
            måste ha respekt för att olika system kräver olika typer av kompetens.
            Det är ett avancerat vapensystem som kräver mycket resurser. För
            att systemet ska fungera krävs omfattande utbildning och träning,
            framför allt för skytten. Det kommer också att behövas någon form
            av sensorer för att säkert kunna ta ut och identifiera fientliga
            mål. Vi är alltså inne på rätt komplexa system som kräver mycket
            tid i form av övning och utbildning samt pengar.
          </note>
          <note>
            Man ska ha klart för sig när man värderar och identifierar att
            något måste göras att det kan ligga en rätt avancerad ambitionshöjning
            bakom, och det kan få effekter på andra vapenslags möjligheter
            att fungera. Man måste alltid väga in den typen av helheter.
          </note>
          <note>
            Utan att gå händelserna i förväg känner jag att granatkastarutveck
            ­ lingen är fullt genomförbar. Det finns bevis för att den fungerar
            på ett bra sätt i praktiken.
          </note>
          <note>
            Interpellanten har rätt i att i samband med invasionen av Krim
            har vi sett en modernisering av gamla strategier från den ryska
            sidan. De erfarenheterna visar hur det kan gå till i dag. Det
            handlar inte alltid om den typen av storskaliga krig som har funnits
            historiskt sett, utan här handlar det om att vara beredd på många
            olika scenarier.
          </note>
          <note>
            Precis som vi har sagt tidigare är hemvärnet en stor del av arméstridskrafterna.
            Det är en viktig resurs för att övriga krigsförband ska kunna
            verka i ett väpnat angrepp. Det handlar bland annat om det som
            interpellanten pekar på, nämligen att kunna mobiliseras relativt
            snabbt i sammanhanget.
          </note>
          <note>
            Vi har en rätt gemensam syn i frågan. Sedan kan nyanser i hastigheter
            och vad som ska göras exakt möjligen skilja sig åt. Men jag tror
            inte att det är fråga om några oerhörda åsiktsdifferenser.
          </note>
          <note>
            ÖB har ett helhetsansvar för hela försvaret. I den organisation
            som han har yttersta ansvaret för ingår också hemvärnet, som jag
            tycker utvecklas i en positiv riktning.
          </note>
          <note type="speaker">
            Anf . 64 JAN R ANDERSSON (M):
          </note>
          <note>
            Herr talman! Vad försvarsministern har sagt har i huvudsak varit
            klargörande. Det hemvärn vi har i dag är bra mycket kompetentare
            än många värnpliktsförband som fanns tidigare i och med att det
            finns ett starkt engagemang, en stark försvarsvilja och att hemvärnet
            övar regelbundet. Därför behöver diskussionen tas vidare, och
            man behöver fundera i flera steg.
          </note>
          <note>
            En reguljär armé har inte bara sina egna uppgifter att lösa.
            Det behövs många stödförband där hemvärnet är en del. Av olika
            utredningar har framgått att de svenska arméförbanden har problem
            med sin rörlighet, det vill säga att röra sig över stora ytor.
            Hemvärnet kan exempelvis bistå Vägverket i brobyggnationer och
            så vidare.
          </note>
          <note>
            Man ska inte stanna vid tanken på granatkastare, robot 70 och
            annat, utan man måste titta brett på vad hemvärnet kan hjälpa
            till med och vad övriga frivilliga försvarsorganisationer kan
            hjälpa till med för att bistå hela Försvarsmakten. Det är först
            när alla kompetenser i förbanden kan nyttjas tillsammans som man
            får ut hela effekten av försvarets personal.
          </note>
          <note>
            Det är viktigt att vi fortsätter att driva diskussionen och att
            det finns en dialog mellan hemvärnet, Försvarsmakten och de frivilliga
            försvarsorganisationerna. Det finns en stark försvarsvilja, och
            de känner inte alltid att de blir tagna på så stort allvar och
            att de kan hjälpa till i så stor utsträckning som de vill.
          </note>
          <note>
            Jag hoppas att det kommer fram i de kommande förhandlingarna
            att hemvärnet ska få en ökad roll och förmåga att verka i framtiden.
          </note>
          <note type="speaker">
            Anf. 65 Försvarsminister PETER HULTQVIST (S):
          </note>
          <note>
            Herr talman! När det gäller värnpliktsförbandens kvalitet i förhållande
            till andra delar av Försvarsmakten ingår nu 7 500 värnpliktsutbildade
            i förbanden. Enligt de regelverk som gällde fram till jul har
            dessa inte kunnat övas. Regeringen har fattat ett beslut om att
            aktivera plikten för dessa grupper. Inom Försvarsmakten förbereds
            nu inkallelser till repetitionsövningar eller krigsförbandsövningar.
            Detta sker för att man ska kunna öva med fullständiga förband.
            Det var ett viktigt beslut.
          </note>
          <note>
            För att upprätthålla kompetensen hos krigsplacerade värnpliktiga
            är övningsverksamheten oerhört viktig. Jag kan tänka mig situationer
            där den typen av övningar har deltagande av förband ur hemvärnet.
            Vi får väl se hur Försvarsmakten väljer att organisera detta.
          </note>
          <note>
            Hemvärnet ska användas i brett perspektiv både som ett komplement
            till Försvarsmakten i olika uppgifter och civilt. Det är viktiga
            principer. Jag vill än en gång understryka att 99 000 timmar i
            stöd till samhället förra året vittnar om att organisationen är
            väl använd.
          </note>
          <note>
            Hemvärnet har en folklig förankring och popularitet bland allmänheten
            i stort. Det är värdefullt. Många i hemvärnsförbanden har rekryterats
            ur den gamla värnpliktsorganisationen. De har oftast den bakgrunden.
          </note>
          <note>
            Jag tror att vi alla är intresserade av och har ambitionen att
            utveckla hemvärnsverksamheten. Vi får återkomma i frågan.
          </note>
          <note>
            Överläggningen var härmed avslutad.
          </note>
          <note>
            § 17 Svar på interpellation 2014/15:323 om FXM och ett transparent
            svenskt exportfrämjande
          </note>
          <note type="speaker">
            Anf. 66 Försvarsminister PETER HULTQVIST (S):
          </note>
          <note>
            Herr talman! Lena Asplund har frågat mig om jag och regeringen
            står fast vid att FXM ska avvecklas samt hur jag och regeringen
            i så fall tänker organisera främjandefrågorna för att garantera
            en fortsatt hög transparens.
          </note>
          <note>
            Regeringen har tidigare bedömt att nödvändigt exportstöd som
            utförs av Försvarsexportmyndigheten kan, med bibehållna krav på
            affärsmässighet och transparens, bedrivas med högre kostnadseffektivitet
            inom en annan myndighetsstruktur.
          </note>
          <note>
            Exportstödet spelar en viktig roll i den samlade materiel- och
            logistikförsörjningen av försvaret, likaså för den långsiktiga
            utvecklingen av den i Sverige verksamma säkerhets- och försvarsindustrin.
          </note>
          <note>
            Den uppföljning (rapport 2014:30) som Statskontoret har genomfört
            av Försvarsexportmyndigheten beskriver olika aspekter som haft
            betydelse för den verksamhet som bedrivits sedan myndigheten bildades
            2010. Uppföljningen har däremot inte omfattat frågan om en förändring
            av den befintliga myndighetsstrukturen för exportstödet.
          </note>
          <note>
            Beredningen av Statskontorets rapport pågår i Regeringskansliet.
            Re ­ geringen kommer att återkomma till riksdagen med förslag
            och informa ­ tion avseende exportstödet i den utsträckning som
            detta kräver.
          </note>
          <note type="speaker">
            Anf. 67 LENA ASPLUND (M):
          </note>
          <note>
            Herr talman! Jag tackar försvarsministern för svaret.
          </note>
          <note>
            Jag tänker uppehålla mig vid Statskontorets analys, som försvarsministern
            nämnde. Den visar att bildandet av Försvarsexportmyndigheten –
            jag kommer att kalla den FXM i fortsättningen för att göra det
            enklare – har lett till en tydligare rollfördelning och inneburit
            en ambitionshöjning av statens exportstöd. FXM har också bidragit
            till att statens exportstöd har fått ett ökat fokus på att främja
            svensk försvarsexport i bred mening. Det är mycket bra.
          </note>
          <note>
            FXM:s process för prioriteringar involverar både försvarsmyndigheterna
            och försvarsindustrin. Tidigare gjorde varje myndighet sina egna
            prioriteringar av det statliga exportstödet, men nu vägs de olika
            behoven samman.
          </note>
          <note>
            Utöver detta gör FXM en analys av försvarsnyttan med en exportaffär.
            Myndigheten analyserar också de försvars- och säkerhetspolitiska
            konsekvenserna av en eventuell export samt sannolikheten för att
            en viss kampanjsatsning ska leda till en exportaffär.
          </note>
          <note>
            Innan FXM bildades hade FOI, Försvarsmakten och FMV i uppdrag
            att ge exportstöd, men i och med att FXM bildades fick en myndighet
            ett tydligt utpekat ansvar för detta. FXM har också exportstödet
            som sin huvuduppgift medan det tidigare var en liten uppgift för
            de övriga myndigheterna.
          </note>
          <note>
            Statskontorets analys visar att FXM:s inriktnings- och prioriteringsprocesser
            ger myndigheten överblick över både försvarsindustrins och Försvarsmaktens
            behov samt försvarsmyndigheternas resurser. Innan FXM fanns gjorde
            varje myndighet separata prioriteringar, men ingen hade ett utpekat
            ansvar för att skapa en helhetsbild. Det gav inte samma överblick,
            vilket var beklagligt.
          </note>
          <note>
            Statskontoret bekräftar i sin rapport att FXM har gjort exportstödet
            mer synligt eftersom verksamheten i dag bedrivs i en separat myndighet
            med ett eget anslag och redovisas i en separat årsredovisning.
            Exportstödet är därmed mer synligt och lättare att styra och följa
            upp.
          </note>
          <note>
            Bildandet av myndigheten har också lett till en tydligare rollfördelning
            eftersom upphandling och främjande har separerats. Det har gjort
            att man har fått en mycket tydligare och transparentare export.
            Jag tycker att det är väldigt viktigt.
          </note>
          <note>
            Jag tänkte fråga försvarsministern om inte han också tycker att
            det är väldigt viktigt att vi har transparens i vår försvarsexport.
            Många gånger är det ju vapen det handlar om.
          </note>
          <note type="speaker">
            Anf. 68 Försvarsminister PETER HULTQVIST (S):
          </note>
          <note>
            Herr talman! Riksdagen har ju beslutat om en oförändrad budget
            för den här verksamheten till och med 2015. Från 2016 ligger det
            en besparing på 20 miljoner kronor i budgeten. Det är en tredjedel
            av ekonomin som i så fall försvinner. Det är en rätt stor andel
            av den samlade ekonomin.
          </note>
          <note>
            Riksdagen har ställt sig bakom en kraftig neddragning av anslaget
            för exportstödet. Däremot har man inte hanterat frågan om vilken
            organisation det ska handla om. Det är en så pass kraftig neddragning
            man föranstaltar om att man borde ha med ett organisatoriskt tänk
            när det gäller hur man tänker sig framtiden.
          </note>
          <note>
            Regeringen har inledningsvis sagt att vi har velat avveckla den
            här myndigheten. Vi lade fram ett besparingsförslag på 30 miljoner
            kronor för i år. Det är en kraftig neddragning, men vi var också
            beredda att ta konsekvenserna i organisationsfrågan.
          </note>
          <note>
            Som läget är just nu – om man ska utgå från riksdagsbeslutet,
            menar jag – finns det en oklarhet om vad som egentligen blir framtiden
            i sammanhanget. Det kanske är det perspektivet som nu är det mest
            intressanta att diskutera. Hur hanterar vi de beslut som är fattade?
          </note>
          <note>
            Regeringen kommer naturligtvis att återkomma med sin analys av
            situationen. Vi har tidigare i huvudsak förordat att verksamheten
            ska ha sin tyngdpunkt inom ramen för FMV.
          </note>
          <note>
            Nu har vi också fått Statskontorets underlag och rapport, där
            man bland annat pekar på dubbla roller för staten: i den ena rollen
            ska man ha förhandlingar med industrin, och i den andra rollen
            ska man ha anskaffning från industrin. Statskontoret har också
            pekat på vikten av att hålla isär uppgifter och kostnader.
          </note>
          <note>
            Vi har sagt att oavsett vilken organisationsform man väljer måste
            man ha en myndighetsstruktur som är relevant och lever upp till
            det som Statskontoret säger. Man måste ha ordning på pengarna
            och på affärerna.
          </note>
          <note>
            Det måste också finnas en transparens som är kopplad till de
            krav som lagstiftningen ställer. Det är också viktigt att säga,
            för det finns saker i sammanhanget som är av en sådan natur att
            de inte ska redovisas. De omfattas av sekretess.
          </note>
          <note>
            Vi kommer att bereda och gör redan ett beredningsarbete med rapporten
            som Statskontoret har redovisat. Vi kommer att ta med alla de
            här parametrarna när vi slutligen lägger fram våra förslag på
            hur man ska gå vidare i sammanhanget. Det är väldigt viktigt.
          </note>
          <note>
            Försvarsexportmyndigheten har presenterat ett underlag för 2016
            som också är med i beredningsprocessen.
          </note>
          <note>
            Om man bara ska gå på det exakta läget just i dag är frågan:
            Hur hanterar man den neddragning på 20 miljoner som riksdagen
            har fattat beslut om när det gäller 2016, och vad får det för
            konsekvenser för organisationsfrågan? Jag ställer den frågan för
            att visa att situationen inte är enkel och entydig från något
            håll sett. Vi sitter alla i en situation där det finns saker som
            måste beredas och utredas och där man måste titta på konsekvenserna
            av framtida hantering.
          </note>
          <note type="speaker">
            Anf. 69 LENA ASPLUND (M):
          </note>
          <note>
            Herr talman! Det känns rätt bra att försvarsministern inte stänger
            dörren helt till att ha en egen myndighet utan säger att man kan
            titta på det och utreda det.
          </note>
          <note>
            Givetvis ska även Försvarsexportmyndigheten se till sin ekonomi.
            I den budget som ligger nu och som den här regeringen styr på
            drog även Alliansen ned anslaget till Försvarsexportmyndigheten
            något.
          </note>
          <note>
            Man kanske ska titta på om myndigheten bara ska vara anslagsfinansierad
            eller om det finns andra sätt att göra det. Jag anser att det
            är viktigt att man har en myndighet som gör att det blir transparens
            och att man har insyn. Givetvis finns det sekretessbelagda saker
            som man inte kan titta på – inte vi utifrån i alla fall.
          </note>
          <note>
            Jag lät ta fram en liten RUT-utredning av hur det ser ut runt
            omkring i Europa, vilka länder som har egna myndigheter för att
            främja försvars ­ exporten och vilka av de myndigheterna som är
            självständiga. Det här är säkert försvarsministern medveten om,
            men jag tänkte ta det igen eftersom det kanske finns några som
            lyssnar och är intresserade.
          </note>
          <note>
            Nederländerna har en liknande situation som Sverige och har en
            statlig myndighet som endast har exportfrämjande uppgifter. Likadant
            har Portugal och Storbritannien. Sedan finns det en rad länder,
            som Danmark, Estland, Finland, Frankrike och Grekland – jag kan
            räkna upp en stor del av Europas länder – där man har en statlig
            organisation för försvarsexport men där det är organiserat på
            lite olika sätt. I en del länder, som Frankrike och Finland, ligger
            det direkt på Försvarsdepartementet. Det ligger inte under tre
            olika myndigheter som i sin tur även hade mycket större uppgifter,
            som det gjorde i Sverige tidigare.
          </note>
          <note>
            Jag känner mig nöjd om försvarsministern är villig att titta
            på detta och inte stänger dörren helt. Jag tror att det är bra
            om vi i Sverige får en ordentlig, bra transparens i vår försvarsexport.
            Den är otroligt viktig. Som försvarsministern skriver i svaret
            spelar exportstödet en viktig roll, och det är viktigt för svensk
            försvarsindustri att man kan exportera. Då måste man ha en transparens,
            och svenska folket måste inse att detta är viktigt och att det
            är okej att vi har en försvarsindustri som exporterar.
          </note>
          <note type="speaker">
            Anf. 70 Försvarsminister PETER HULTQVIST (S):
          </note>
          <note>
            Herr talman! Bara för att vara tydlig: Det finns inget löfte,
            halvlöfte eller 25- eller 10-procentslöfte eller någon öppning
            om att vi kommer att återkomma med att myndigheten överlever –
            så att vi är klara över det. Däremot vill jag ha en öppenhet på
            det sättet att man med öppna ögon analyserar läget och i den process
            som kommer tar in alla parametrar som Statskontoret och andra
            har pekat på.
          </note>
          <note>
            I budgetpropositionen pekar vi på följande:
          </note>
          <note>
            Exportstödjande verksamhet ska fortsatt ses som ett medel för
            att främja en kostnadseffektiv materielförsörjning ur ett livscykelperspektiv.
            Exporten ska stärka företagens möjligheter att behålla och utveckla
            den kompetens som krävs för att underhålla och vidmakthålla Försvarsmaktens
            materielsystem. Försvarsexportmyndigheten avvecklas under 2015,
            då nödvändigt exportstöd fortsatt kan genomföras inom en annan
            myndighetsstruktur med bibehållna krav på affärsmässighet och
            transparens men med högre kostnadseffektivitet.
          </note>
          <note>
            Det är regeringsståndpunkten, som ligger i botten. Men det hindrar
            inte att man bereder Statskontorets olika uppslag och tar till
            sig alla bitar i diskussionen.
          </note>
          <note>
            Det är klart att det också är av intresse att ta till sig vad
            som sker i andra länder och hur de har lagt upp detta. Jag representerar
            en politisk inriktning som vill ha en stark, fungerande försvarsindustri.
            Men vi ser också behovet av en försvarsindustriell strategi, där
            vi har markerat behovet av nationella, väsentliga säkerhetsintressen
            som hittills har omfattat stridsflyget och undervattenssystemen
            men där vi också har en öppenhet för att placera in fler system.
          </note>
          <note>
            Vi har en grundpositiv inställning till att vi ska ha en försvarsindustri.
            I grunden handlar det om att försörja svensk försvarsmakt med
            materiel. Men om man har en försvarsindustri måste man också vara
            beredd att exportera – det ingår i själva grundkonceptet. Där
            har vi oerhört många exempel på lyckad och väl genomförd export
            där vi har fått respekt för de produkter som tillverkas i Sverige.
            Exempelvis systemet JAS Gripen är på många sätt en framgång. Där
            har vi senast Brasilienaffären, som jag tycker att alla kan känna
            en stolthet över att vi är på väg att kunna fullfölja.
          </note>
          <note>
            Vi kommer att jobba vidare med de här frågorna och återkomma
            till riksdagen. Men jag vill också peka på att vi utifrån det
            läge som är har ett gemensamt problem i form av att riksdagsbeslutet
            innefattar så pass kraftiga neddragningar 2016 att den opposition
            som fick igenom det beslutet bör fundera på organisationsfrågan.
            Ett borttagande av en tredjedel av resurserna är så pass rejält
            att det får inverkan på myndighetens möjlighet att överleva.
          </note>
          <note>
            Jag skulle vilja uppmana er att säga att ni kanske behöver utveckla
            er politik i det sammanhanget.
          </note>
          <note type="speaker">
            Anf. 71 LENA ASPLUND (M):
          </note>
          <note>
            Herr talman! Att försvarsindustrin är viktig är vi överens om.
            Den är otroligt viktig. Då måste man också exportera.
          </note>
          <note>
            Jag tror att det är ungefär 80 procent av försvarsindustrins
            produktion som går på export. I mitt hem län har jag BAE Hägglunds
            i Örnsköldsvik. De skulle liksom inte kunna finnas kvar om de
            inte hade exporterat stridsfordon 90 och annat. Det är viktigt,
            och det är viktigt för vårt svenska försvar. Vi har ju inte en
            försvarsindustri bara för att vi ska upprätthålla jobb, utan vi
            har det för att vi ska ha ett svenskt försvar och en svensk försvarsindustri
            med god kvalitet. Jag håller med försvarsministern om att vi har
            många goda exempel på att vi är duktiga.
          </note>
          <note>
            Försvarsministern talar om en ”annan myndighetsstruktur”. Det
            är lite luddigt. Jag funderar över vad en ”annan myndighetsstruktur”
            är. Är det en återgång till de tre olika myndigheterna – FOI,
            Försvarsmakten och FMV – eller ska det läggas på en enda myndighet?
            Hur är det tänkt att man då skulle spara så mycket mer pengar?
            Detta måste ju främjas, och det måste ske på ett bra sätt och
            på rätt sätt.
          </note>
          <note>
            Som jag har sagt innan och vidhåller: Det måste ske med god transparens,
            så att vi upprätthåller ett anseende för vår svenska försvarsindustri.
            Det är viktigt för mig, och det är viktigt att vi har kvar svensk
            försvarsindustri och att vi också har svenskt försvar med bra
            materiel.
          </note>
          <note type="speaker">
            Anf. 72 Försvarsminister PETER HULTQVIST (S):
          </note>
          <note>
            Herr talman! Denna debatt tycker jag har varit rätt givande ,
            och den har belyst många aspekter på problemet. Vi har inte förenklat
            situationen och har inte heller förfallit till överdriven partipolitik,
            utan jag tycker att de problemställningar som har lyfts har varit
            relevanta och bra.
          </note>
          <note>
            Vi är nog överens om detta med transparens. Vi är nog också överens
            om affärsmässighet och högre kostnadseffektivitet.
          </note>
          <note>
            Det är klart att det ligger en luddighet i begreppet ”annan myndighetsstruktur”.
            Det är inget svårt att erkänna det. Det är bland annat det som
            vi håller på att titta på, hur det ska se ut.
          </note>
          <note>
            Som jag sa inledningsvis hade vi ambitionen att FMV skulle ha
            en central roll i det här sammanhanget. Men innan jag kommer till
            den punkten och är beredd att uttala exakt hur det ska se ut krävs
            det ytterligare beredningsarbete .
          </note>
          <note>
            Det är väl ett beredningsarbete som också ni kanske måste göra
            på er kant. Jag upprepar detta med den stora besparing 2016 som
            ni drev igen ­ om. Den är av så pass stabilt slag att man bör
            fundera igenom vad det får för organisatoriska konsekvenser när
            det gäller myndighetens överlevnadskraft eller om man ska göra
            på något annat sätt. Även om nyanserna och tidsperspektiven är
            olika har vi en gemensam hantering att göra där.
          </note>
          <note>
            Överläggningen var härmed avslutad.
          </note>
          <note>
            § 18 Svar på interpellation 2014/15:308 om Nordiska utvecklingsfonden
          </note>
          <note type="speaker">
            Anf. 73 Statsrådet ISABELLA LÖVIN (MP):
          </note>
          <note>
            Herr talman! Jan Lindholm har frågat mig om jag delar Nordiska
            rådets uppfattning att Nordiska utvecklingsfondens verksamhet
            har varit fram ­ gångsrik och att beslutet om inriktning från
            2009 har genomförts lycko ­ samt samt om regeringen tagit ställning
            till Nordiska rådets rekommenda ­ tion om att tillföra ytterligare
            kapital till Nordiska utvecklingsfonden.
          </note>
          <note>
            Låt mig inledningsvis konstatera att Nordiska utvecklingsfonden
            är en organisation som i samarbete med olika utförare har klarat
            att nå konkreta resultat. De samlade investeringarna beräknas
            leda till årliga minskade utsläpp av drygt 4 miljoner ton koldioxid.
            Nordiska utvecklingsfonden, Nordic Development Fund , uppvisar
            också resultat avseende metodutveckling kring framtagandet av
            bedömningskriterier för klimatprojekt samt driver prioriterade
            nordiska utvecklings- och biståndspolitiska frågor, såsom jämställdhet.
            Det är utan tvekan så att beslutet från 2009 om att förändra NDF:s
            inriktning genomförts på ett sätt som varit avgörande för att
            uppnå dessa klimatresultat.
          </note>
          <note>
            Däremot anser regeringen att frågan om en tillförsel av ytterligare
            kapital är för tidigt väckt. Detta hänger samman bland annat med
            att den framväxande internationella klimatfinansieringsarkitekturen
            befinner sig i ett dynamiskt skede, inte minst genom skapandet
            av Gröna klimatfonden, som förväntas bli den huvudsakliga kanalen
            för framtida multilateral klimatfinansiering.
          </note>
          <note>
            Dagens struktur för klimatfinansiering präglas i hög grad av
            fragmentering, och det finns ett stort behov av att verka för
            en effektivisering och konsolidering.
          </note>
          <note>
            Därutöver har NDF säkrad finansiering till och med 2018. Fonden
            kan således fortsätta sin verksamhet obehindrat i avvaktan på
            ett definitivt ställningstagande till frågan om en eventuell ytterligare
            kapitalpåfyllnad.
          </note>
          <note>
            I ljuset av bland annat detta har NDF:s styrelse enats om att
            återkomma i ärendet efter klimattoppmötet i Paris i december i
            år.
          </note>
          <note type="speaker">
            Anf. 74 JAN LINDHOLM (MP):
          </note>
          <note>
            Herr talman! Först vill jag tacka ministern för ett till stora
            delar positivt svar.
          </note>
          <note>
            Nordiska utvecklingsfonden har sedan starten 1989 under 20 år
            beviljat mjuka krediter till utvecklingsländer på ett mycket framgångsrikt
            sätt. Över 190 projekt i 37 olika utvecklingsländer har möjliggjorts
            på grund av att drygt 1 miljard avsattes för fondens verksamhet.
          </note>
          <note>
            Sedan 2009 har fonden på ägarnas uppdrag, det vill säga på de
            nordiska ländernas uppdrag, ändrat arbetssätt och driver en verksamhet
            med rena bidrag till investeringar för att möta klimatförändringar
            i de fattigaste länderna. Detta handlar om projekt både för att
            minska klimatpåverkan och för att anpassa dessa länder till de
            förändringar, påfrestningar och ansträngningar som oundvikligen
            ändå kommer att ske under de närmaste årtiondena.
          </note>
          <note>
            Vi som är ledamöter i Nordiska rådet tycker att denna verksamhet
            är oerhört effektiv och att den ger ett stort värde för de pengar
            som ligger där. Därför värnar vi den mycket.
          </note>
          <note>
            Jag tror inte att jag är den enda ledamoten i Norden som ställer
            denna interpellation. Vi har bestämt oss för att göra det i samtliga
            nordiska parlament. Jag hoppas att det också sker. Det har jag
            inte kontroll över. Jag hoppas att biståndsministrarna i alla
            de nordiska länderna visar samma förståelse för betydelsen av
            Nordiska utvecklingsfondens arbete som Sveriges biståndsminister
            gör enligt svaret.
          </note>
          <note>
            Herr talman! Biståndsministern säger i slutet av sitt svar att
            ytterligare kapitaltillskott till Nordiska utvecklingsfonden är
            en fråga som ska lyftas fram efter klimattoppmötet i Paris i december.
            Det är på sätt och vis lovande att den frågan ska lyftas fram.
            Samtidigt kan jag tycka att det är en lite defensiv hållning.
          </note>
          <note>
            Det beslut som togs 2009 av de nordiska länderna om att ändra
            fondens inriktning togs nämligen inför COP 15 i Köpenhamn, och
            det gjordes därför att man på det sättet ville visa att de nordiska
            länderna faktiskt var beredda att ta ett ökat ansvar. Vi i Nordiska
            rådet menar att man skulle kunna göra så även den här gången.
          </note>
          <note>
            Därför skulle jag gärna se att vår biståndsminister tar en runda
            med de nordiska kollegerna och talar lite taktik. Jag tror nämligen
            att det vore en styrka att i Paris i december kunna visa på en
            beredskap för ett ökat gemensamt ansvarstagande från våra nordiska
            länder. Nu förstår jag i och för sig att det inte är så enkelt
            för en minoritetsregering, som har ett svårt budgetarbete med
            en mycket skör överenskommelse i och med decemberöverenskommelsen,
            att göra några bindande utfästelser eller åtaganden. Men man skulle
            kanske kunna göra någon form av avsiktsförklaring från de nordiska
            biståndsministrarna om att verka för att den här utvecklingsfondens
            verksamhet i alla fall ska säkerställas, så att man har en trygghet
            i att den inte kommer att avvecklas när kapitalet väl är förbrukat
            eftersom verksamheten är av det slaget. En sådan tydlig avsiktsförklaring
            skulle kanske kunna fungera tillräckligt bra för att ändå fungera
            som en effektiv påtryckning för de andra länderna, så att de verkligen
            känner att de har någonting att möta upp emot.
          </note>
          <note type="speaker">
            Anf. 75 Statsrådet ISABELLA LÖVIN (MP):
          </note>
          <note>
            Herr talman! Jag vill tacka Jan Lindholm för frågan och framför
            allt för engagemanget i denna fråga från honom och många andra
            ledamöter i Norden.
          </note>
          <note>
            Det är med stolthet som jag noterar att Nordic Development Fund
            på klimatmötet i Lima förra året fick ett FN-pris, UNFCCC Momentum
            for Change Award, för sitt arbete med mikrofinanser för klimatrelaterade
            pro ­ jekt i Latinamerika och Karibien, så kallade Eco Micro.
            Det är en innova ­ tion som har gett småföretag tillträde till
            klimatfinansiering för första gången. Det är en typ av projekt
            som vi naturligtvis stöder och gärna vill se mer av.
          </note>
          <note>
            Jan Lindholm nämnde också den budgetsituation som vi i Sverige
            i dag befinner oss i. Jag är mycket stolt över att vi, trots de
            stora begränsningar vi står inför och trots allt annat, har lyckats
            göra en utfästelse till den nya fonden, Gröna klimatfonden, förra
            året på sammanlagt 4 miljarder svenska kronor under den kommande
            perioden, och det kommer att bli ett stort tillskott redan i år.
            Denna nya fond, Gröna klimatfonden, är en fond för hela världen
            att bidra till. Sveriges stora bidrag till fonden på ett tidigt
            stadium katalyserade många andra länders bidrag till fonden, så
            att den snart kommer att vara operationell.
          </note>
          <note>
            Nordiska klimatfonden har sin profil, och vi har naturligtvis
            ett mycket stort inflytande i den. Där har vi ett stort mervärde.
            Men det var mycket viktigt för Sverige och den svenska regeringen
            att också få igång den stora internationella fonden, Gröna klimatfonden,
            där länder som Australien, Kanada och andra också är med och bidrar.
          </note>
          <note>
            Vi vill absolut inte skala ned på några som helst ambitioner.
            Jag kan notera att vid Nordiska ministerrådet var länderna överens
            om att ändå avvakta till efter klimatkonferensen i Paris innan
            man tar beslut om ytterligare tillskott. Jag kan inte utesluta
            att vi kommer att komma fram till att Nordic Development Fund
            har ett mervärde för Sverige och för de andra nordiska länderna.
            Men vi befinner oss också i en situation där vi ser att hela klimatfinansieringsarkitekturen
            riskerar att bli mycket fragmentiserad. Här behöver vi i hela
            världen ta oss en funderare på hur vi bäst ska kunna samordna
            de olika fonder och initiativ som finns, så att de gör störst
            och bäst nytta.
          </note>
          <note>
            Jag vill återigen understryka hur positivt det är med det nordiska
            engagemanget och det nordiska samarbetet och att Nordiska utvecklingsfonden
            har gjort så positiva resultat under åren och sedan man ställde
            om fonden 2009 till att bli en fond som är helt inriktad på klimatfinansiering.
            Det är någonting att vara stolt över. Vi kommer att återkomma,
            precis som vi har lovat, efter klimatkonferensen.
          </note>
          <note type="speaker">
            Anf. 76 JAN LINDHOLM (MP):
          </note>
          <note>
            Herr talman! Jag delar ministerns uppfattning att det är oerhört
            viktigt att Gröna klimatfonden kommer igång på ett bra sätt och
            att den kan göra ett bra arbete.
          </note>
          <note>
            Att investera för att åstadkomma minskningar av klimatpåverkan,
            och kanske framför allt att investera för att hantera de ansträngningar
            som våra samhällen drabbas av på grund av klimatförändringarna,
            är inte något enkelt.
          </note>
          <note>
            Om man tittar på de projekt som redovisas och som Nordiska utveck
            ­ lingsfonden har stöttat är det mängder av mycket komplicerade
            frågor som man har hanterat. Det handlar om allt från att förändra
            användningen av brännved för matlagning i en del länder till att
            arbeta med system för att hantera erosion på kuststräckor.
          </note>
          <note>
            Därför tänker jag mig att åtminstone ni som jobbar på regeringsnivå
            i Norden borde värna den kompetens som har upparbetats där. När
            man försöker titta på sådana här projekt är det inte så lätt att
            se att de faktiskt har nytta, men det har dessa projekt lyckats
            med. Investeringen i sig innebär nämligen ofta en ganska stor
            klimatbelastning i sig, och då gäller det att den ger så mycket
            nytta att det totalt sett resulterar i att vi går åt rätt håll.
            Det tror jag inte att alla kan visa lika väl som de projekt som
            Nordiska utvecklingsfonden har engagerat sig i.
          </note>
          <note>
            Jag skulle därför vilja fråga biståndsministern om ni i ert arbete
            i departementet har valt att ta till vara kunskaperna, om ni har
            andra kunskapskällor och hur ni arbetar med att utveckla kunskapen
            så att åtgärderna faktiskt gör nettonytta. Det är jag nämligen
            orolig för att man inte alltid lyckas med.
          </note>
          <note type="speaker">
            Anf. 77 Statsrådet ISABELLA LÖVIN (MP):
          </note>
          <note>
            Herr talman! Jag tackar Jan Lindholm för den ytterligare frågan.
          </note>
          <note>
            Det är förstås oerhört viktigt att vi överväger vad som kan kallas
            best practice i de här sammanhangen. Vi har sett ganska tragiska
            exempel på tidigare projekt under clean development mechanism
            , de så kallade CDM-projekten, där det har visat sig att man inte
            har gjort någon additionell nytta utan helt enkelt har gått in
            och finansierat projekt som ändå skulle ha skett.
          </note>
          <note>
            Det finns all anledning att titta på både de dåliga och de bra
            erfarenheterna inför de stora konferenser som ligger framför oss
            som ett pärlband. Det gäller inte bara klimatkonferensen i september
            utan även Financing for Development -konferensen, som äger rum
            i Addis Abeba i juli. Det är en konferens som ska handla om hur
            vi ska uppbringa och alstra all den finansiering vi behöver för
            att ställa om till en hållbar värld i stort, i ljuset av de nya
            utvecklingsmål som kommer nu efter att millenniemålen löper ut
            2015.
          </note>
          <note>
            Det kommer alltså att vara en konferens där man kommer att titta
            både på hur man kan alstra privat kapital och på hur man kan använda
            institutio ­ nellt kapital samt hur man kan bredda skattebasen,
            minska skatteflykt och använda biståndsmedel. Förhoppningsvis
            kommer vi också att väva in kli ­ matfinansieringen i hela diskussionen.
            Det kan nämligen inte vara stuprör nu, utan vi måste se allt detta
            som en helhet.
          </note>
          <note>
            Hur vi tar hand om den kunskap och erfarenhet vi har sett i Nordiska
            utvecklingsfonden kommer vi alltså att få all anledning att komma
            tillbaka till och titta närmare på från den svenska regeringens
            sida. Det gäller även hur vi kan använda de positiva erfarenheterna
            i alla konferenserna. Klimatfinansieringsdiskussionerna pågår
            också inom Världsbanken; vi har Världsbankens Climate Investment
            Funds . Vi har även anpassningsfonderna under Kyotoprotokollet,
            och inte minst är Sverige med i styrelsen för Gröna klimatfonden.
          </note>
          <note>
            Vi har alltså en röst i alla dessa forum, och det är nu en ganska
            brokig palett som står till vårt förfogande. Jag tycker att det
            är viktigt att Sverige är med, är aktivt och driver. Vi kan göra
            oerhört stor nytta, naturligtvis genom att visa på de goda exemplen
            i Nordiska utvecklingsfonden, där vi kanske har mer kontroll och
            makt över såväl hur den ska vara konstruerad som hur den ska användas.
            Vi kan dock inte heller släppa fokus på de stora pengarna och
            de ännu större diskussioner som nu sker globalt.
          </note>
          <note>
            Jag är väldigt stolt över att Sverige kan vara en central spelare
            i de här förhandlingarna och diskussionerna. Vi har nu det största
            bidraget per capita till Gröna klimatfonden, vilket ger oss en
            unik position att bedriva påverkansarbete i styrelsen. Inte minst
            har jag själv på möten drivit jämställdhetsfrågan, alltså att
            jämställdhet måste tas i beaktande när vi ska använda pengarna.
            Det finns mycket goda anledningar att ta till vara de erfarenheter
            som finns från NDF i de här sammanhangen.
          </note>
          <note type="speaker">
            Anf. 78 JAN LINDHOLM (MP):
          </note>
          <note>
            Herr talman! Jag tycker att jag har fått ett ganska positivt
            svar från ministern när det gäller Nordiska utvecklingsfondens
            framtid. Det finns ett uttalat intresse för att ta till vara de
            erfarenheter som finns där.
          </note>
          <note>
            Nu har jag sett att nästa minister är på plats, och jag har inga
            ytterligare frågor att ställa. Jag tackar så mycket för svaren.
          </note>
          <note>
            Överläggningen var härmed avslutad.
          </note>
          <note>
            § 19 Svar på interpellation 2014/15:219 om åtgärder för att förebygga
            och förhindra terrorism
          </note>
          <note type="speaker">
            Anf. 79 Statsrådet ANDERS YGEMAN (S):
          </note>
          <note>
            Herr talman! Anti Avsan har frågat mig hur PNR, passenger name
            record, ska implementeras på effektivast möjliga sätt. Han har
            också frågat mig på vilket sätt man ska kunna säkerställa att
            relevanta underrättelser sorteras ut i rätt tid ur den stora mängden
            information som kommer att ackumuleras med tiden. Anti Avsan undrar
            även vilka andra åtgärder jag och regeringen ser för att kunna
            förebygga och förhindra terrorhandlingar.
          </note>
          <note>
            Flera länder, inom och utanför EU, har eller håller på att bygga
            upp egna PNR-system. Brottsbekämpande myndigheter i Sverige kan
            redan i dag begära in och använda PNR-uppgifter för brottsbekämpningsändamål,
            till exempel för att upptäcka narkotikasmuggling, människosmuggling
            och annan grov brottslighet.
          </note>
          <note>
            Enligt förslaget till EU-direktiv om reglering av PNR-uppgifter
            ska varje medlemsstat inrätta en särskild enhet – passenger information
            unit , PIU – som ska vara ansvarig för insamling, sparande och
            analys av PNR-uppgifter samt för vidarebefordran av uppgifterna
            och analysresultaten till de brottsbekämpande myndigheterna. Ett
            samlat EU-regelverk för insam ­ ling och användning av PNR-uppgifter
            kan öka rättssäkerheten genom att skapa enhetlighet mellan medlemsländernas
            olika regelverk och bidra till att underrättelser på ett snabbt
            och effektivt sätt når dem som är mest lämpade att bedöma dem.
          </note>
          <note>
            Regeringens grundläggande inställning till användning av PNR-uppgifter
            för brottsbekämpande ändamål är positiv, förutsatt att de används
            på ett rättssäkert sätt och med hänsyn till den personliga integriteten.
            Utgångspunkten är därför att i konstruktiv dialog med Europaparlamentet
            nu föra förhandlingarna i hamn. När direktivet är antaget och
            dess slutliga utformning således är klar och känd avser regeringen
            att påbörja arbetet med att analysera hur direktivet bör implementeras
            i Sverige för att på bästa sätt utnyttja effektiviteten i ett
            PNR-system och samtidigt uppnå ett adekvat skydd för den personliga
            integriteten.
          </note>
          <note>
            Regeringen har tillsatt en nationell samordnare för att värna
            demokratin mot våldsbejakande extremism. Detta uppdrag pågår till
            juni 2016. Regeringen har också för avsikt att ta fram en ny nationell
            strategi mot terrorism. Den nya strategin ska redovisa en heltäckande
            bild av problematiken och de åtgärder som bör vidtas, inklusive
            förebyggande åtgärder.
          </note>
          <note type="speaker">
            Anf. 80 ANTI AVSAN (M):
          </note>
          <note>
            Herr talman! Jag tackar statsrådet för svaret. Det som möjligtvis
            är lite beklagligt är att det är en tid sedan jag ställde interpellationen,
            men jag har full respekt för att det blir så ibland.
          </note>
          <note>
            Just när det gäller de här frågorna händer det ganska mycket
            hela tiden. Utgångspunkten för min fråga var ett justitieministermöte
            inom ramen för EU, där man träffades och diskuterade olika åtgärder
            med anledning av händelserna i Paris. Det gamla direktivförslaget
            om PNR var en av de frågor som diskuterades. Förslaget har legat
            ganska länge i Europaparlamentet.
          </note>
          <note>
            Anders Ygeman deltog i mötet och gav i olika medieintervjuer
            ett mycket starkt stöd för förslaget. Jag kan väl säga att frågan
            om terrorism ­ bekämpning är mycket viktig och att det är viktigt
            att ha effektiva, välfun ­ gerande och rättssäkra åtgärder. Jag
            tror inte att vi i grunden har olika upp ­ fattning om det, utan
            det som möjligen bekymrar mig är hur man rent rea ­ listiskt ska
            kunna genomdriva förslag som kan antas och som är tillräckligt
            effektiva.
          </note>
          <note>
            Jag blir särskilt bekymrad när jag tittar på hur regeringens
            förutsättningar ser ut. Jag betvivlar inte Anders Ygemans ambitioner,
            men låt oss titta på behandlingen i Europaparlamentet.
          </note>
          <note>
            Frågan behandlades 2013 i LIBE-utskottet, och då röstade hela
            den socialdemokratiska gruppen ned förslaget. Vilka svenska socialdemokrater
            som var närvarande då vet jag inte, om nu någon över huvud taget
            var närvarande, men såvitt jag vet agerade den socialdemokratiska
            gruppen samfällt i PNR-frågan.
          </note>
          <note>
            Efter behandlingen i LIBE-utskottet 2013 blev förslaget liggande.
            Efter julen 2014 accepterades det då föreliggande förslaget ,
            och beslut fattades av Europaparlamentet i plenum med ambitionen
            att komma i mål under 2015.
          </note>
          <note>
            Anders Ygeman har sagt att efter att ärendet är färdigbehandlat
            och ett beslut beträffande direktivet har fattats ska regeringen
            analysera hur det ska implementeras i Sverige. Det är klart att
            arbetet måste ske i den ordningen, men tidshorisonten kommer i
            värsta fall att vara väldigt långt fram.
          </note>
          <note>
            Min fråga är hur man i den konstruktiva dialogen med Europaparlamentet
            ska kunna föra förhandlingarna i hamn.
          </note>
          <note>
            För en vecka sedan diskuterades förslaget i LIBE-utskottet för
            första gången på två år. Såvitt jag vet var stämningen och framför
            allt den allmänna inställningen i den socialdemokratiska gruppen
            okonstruktiv . Den enda närvarande socialdemokratiska ledamoten
            var Anna Hedh , och hon sa ingenting.
          </note>
          <note>
            Om regeringen har den ambition som Anders Ygeman har gett uttryck
            för blir jag lite förvånad över att Anna Hedh inte sa något när
            man ändå har stött förslaget i plenum om att detta ska föras i
            hamn till slutet av 2015. Jag undrar vad Anders Ygeman säger om
            det.
          </note>
          <note type="speaker">
            Anf. 81 Statsrådet ANDERS YGEMAN (S):
          </note>
          <note>
            Herr talman! Det stämmer som Anti Avsan säger att såväl RIF-rådet,
            bestående av både inrikesministrar och justitieministrar från
            Europeiska unionens medlemsländer, som Europeiska rådet, där statscheferna
            deltar, vid ett flertal tillfällen har diskuterat terrorism och
            passenger name record, alltså biljettinformationen.
          </note>
          <note>
            Jag delar Anti Avsans uppfattning att flertalet partier i den
            svenska riksdagen har en grundläggande gemenskap i kampen mot
            terrorism.
          </note>
          <note>
            Vill Anti Avsan ställa frågor om enskilda EU-parlamentsledamöters
            agerande gör han det bäst genom att ställa frågorna till dem personligen
            och inte i riksdagens talarstol. Men låt mig säga så mycket att
            jag och Anna Hedh är överens om att det behövs ett biljettinformationssystem
            och att det är viktigt att det är rättssäkert och att det är effektivt
            för de rättsvårdande myndigheterna.
          </note>
          <note>
            Förutom att träffa Anna Hedh från min egen grupp har jag bokat
            in träffar med andra ledamöter. Jag har också personligen sammanträffat
            med LIBE-utskottets ordförande, som är från Storbritannien, för
            att säkerställa att vi efter två års stillastående ska kunna börja
            gå framåt i dessa frågor.
          </note>
          <note>
            Jag har också i medierna gett utryck för att det är viktigt att
            vi i den konstruktiva dialogen förstår varandras bevekelsegrunder.
            Jag har stor förståelse för att LIBE-utskottet i EU-parlamentet
            vill göra så mycket som möjligt för att säkerställa ett skydd
            för den personliga integriteten. Det måste vi från ministerrådet
            och de nationella parlamenten förstå.
          </note>
          <note>
            Men det är också viktigt att de som sitter i LIBE-utskottet förstår
            vilket viktigt verktyg biljettinformationen är för att kunna bekämpa
            grov och allvarlig brottslighet såsom terrorism, droghandel och
            människosmuggling.
          </note>
          <note>
            Om vi förstår varandras bevekelsegrunder tror jag att det är
            möjligt att göra ett skarpt och bra biljettinformationssystem
            som värnar den personliga integriteten.
          </note>
          <note>
            Anti Avsan är fullt medveten om detta, men det bör påpekas för
            proto ­ kollet att användandet av biljettinformation är oreglerat
            i dag till stora de ­ lar. Biljettinformation används på väldigt
            olika sätt i olika länder. Det be ­ tyder att när vi får ett EU-gemensamt
            biljettinformationssystem kommer det i många fall att leda till
            skärpning av den personliga integriteten. Det kommer att innebära
            en begränsning av vem som har tillgång till informa ­ tionen,
            hur länge den kan lagras och hur den kan behandlas.
          </note>
          <note>
            Det sämsta man kan göra för den personliga integriteten och för
            värnandet av de fria, demokratiska och öppna rättigheterna är
            att bromsa behandlingen av PNR-systemet, för då kommer osäkerheten
            för den personliga integriteten att bestå. Men här tror jag att
            jag och Anti Avsan har samma uppfattning.
          </note>
          <note type="speaker">
            Anf. 82 ANTI AVSAN (M):
          </note>
          <note>
            Herr talman! När det gäller en sådan här angelägen fråga, som
            statsrådet säger att man i konstruktiv dialog med Europaparlamentet
            vill föra förhandlingarna i hamn om, har jag nog fortfarande uppfattningen
            att jag ändå kan ställa fråga n med anledning av vad jag vet om
            Anna Hedhs agerande i LIBE-utskottet. Att hon inte har sagt något
            har hon för övrigt, om jag skulle fråga om det, säkerligen inga
            svårigheter att bekräfta.
          </note>
          <note>
            Vad gäller tillgången till denna typ av underrättelseinformation
            i olika biljettsystem finns möjligheten att reglera det i nationell
            lagstiftning. Det är precis därför vi har ett system i Sverige
            som används för att upptäcka narkotikasmuggling, människosmuggling
            och annan grov brottslighet, precis som statsrådet påpekar.
          </note>
          <note>
            Straffprocessuella tvångsmedel kan användas i situationer där
            det inte finns någon reglering. Det finns exempel på att man har
            använt sådana metoder och hämtat uppgifter ur forskningsbaserade
            register när det har funnits ett tillräckligt starkt skäl för
            det.
          </note>
          <note>
            Vad som är viktigt i ett övergripande perspektiv är givetvis
            att förhindra internationell terrorism på olika sätt. Det verksamma
            medlet då är samarbete.
          </note>
          <note>
            Det har lite anknytning till min andra fråga och handlar om dem
            som ska föra detta i hamn. Socialdemokraterna är kanske inte det
            största problemet i Europaparlamentet, utan det är miljöpartisterna.
            Miljöpartiet är nu ett regeringsparti och har i olika sammanhang
            uttalat sig otroligt negativt om ett sådant här system. Carl Schlyter
            har exempelvis sagt att man inte ska skapa höstackar att leta
            nålar i. Att han sedan har tigit still under EU-nämndens sammanträden
            är en annan sak.
          </note>
          <note>
            Hur påverkar detta möjligheterna att komma i hamn på ett konstruktivt
            sätt?
          </note>
          <note>
            Om man ska skapa ett sådant här system är det viktigt att det
            inte bara blir en pamflett. Om vi ska ha ett system för att inhämta
            uppgifter, hur ska vi skapa systemet så att vi får fram den relevanta
            informationen vi vill ha?
          </note>
          <note>
            Det är skälet till att man i vissa situationer kan acceptera
            integritetsintrång under rättssäkra former. I annat fall blir
            det inte balans i systemet så som det ska vara i alla sådana system
            som uppfyller de krav man rimligtvis bör ställa i en rättsstat.
          </note>
          <note>
            Det finns exempel på detta. Jag kan nämna ett exempel som jag
            själv har studerat närmare. Efter elfte september började New
            York-polisens terroristenhet att samla in information om alla
            som åkte över broarna till Manhattan. Den informationen är så
            detaljerad att man på kamerabilderna kan se exakt vilka som sitter
            i bilarna. På min fråga om hur informationen användes svarade
            de: Vi har inte bestämt det än.
          </note>
          <note>
            Det är inte bra. Man måste veta vad man vill. Man måste också
            anpassa systemet efter vad man vill nå för mål. Därför är det
            viktigt att utforma systemet på ett sådant sätt att man får ut
            den information som man verkligen behöver. Det får inte bli så
            att man bara säger: Nu man har vi infört systemet och vidtagit
            verksamma åtgärder mot terrorism.
          </note>
          <note>
            Jag tror inte att statsrådet resonerar på det sättet, men jag
            tror att det kan finnas en fara i att man ser det lite på det
            sättet i andra länder.
          </note>
          <note>
            Mina frågor är: Hur ska statsrådet säkerställa att detta blir
            effektivt? Och hur ska vi hantera miljöpartisterna?
          </note>
          <note type="speaker">
            Anf. 83 Statsrådet ANDERS YGEMAN (S):
          </note>
          <note>
            Herr talman! Jag vill för sakens skull påminna Anti Avsan om
            att interpellationsdebatter är ett forum för att ställa frågor
            till statsråd. Vill man ställa frågor till EU-parlamentariker,
            riksdagsledamöter eller andra icke närvarande personer får man
            använda andra forum.
          </note>
          <note>
            Låt mig också påminna om att regeringen är helt enig i frågan
            om biljettinformation. Vi har dessutom samrått, det vill säga
            fattat riksdagsbeslut i justitieutskottet efter överläggning,
            om vilken syn Sverige ska ha på PNR-information.
          </note>
          <note>
            Vi har vid ett annat tillfälle informerat justitieutskottet om
            PNR-systemet, och vi har vid två tillfällen haft samråd med EU-nämnden
            i frågan.
          </note>
          <note>
            Som Anti Avsan säkert väl känner till är vi helt eniga i regeringen
            och regeringspartierna. Detsamma kan dock inte sägas om allianspartierna.
            Centern har efter regeringsskiftet valt att motsätta sig ett biljettinforma
            ­ tionssystem. Om vi mot förmodan skulle få en annan regering
            är det inte säkert att vi kan få detta viktiga verktyg i hamn
            för att kunna hålla ordning på dem som reser in och ut ur landet.
          </note>
          <note>
            Hur kan vi då säkerställa att systemet blir så effektivt som
            möjligt? Som jag förstod det var detta Anti Avsans andra fråga.
            Det kan vi genom att ta sikte på den faktiska uppgiften. Vad är
            det viktigaste för oss i systemet? Det är att ha koll på dem som
            reser in och ut ur landet och på deras resemönster så att vi kan
            hindra människor med dåliga avsikter såsom narkotikasmuggling,
            människosmuggling och terror. Det är kärnan.
          </note>
          <note>
            Där måste vi använda oss av de så kallade biljettinformationsuppgifterna.
            Vi måste också använda oss av det vi kallar API, advance passenger
            information – inte advanced , utan advance , i förväg. Genom det
            ger vi såväl polisen och tullen som Säkerhetspolisen bra verktyg
            att kunna göra sitt absolut bästa när det gäller att skydda Sverige
            mot brottslighet och terror ­ ism.
          </note>
          <note type="speaker">
            Anf. 84 ANTI AVSAN (M):
          </note>
          <note>
            Herr talman! Om det var så enkelt att frågan bara var nationell
            kanske det skulle vara lättare att föra förhandlingarna och också
            ett resultat i hamn.
          </note>
          <note>
            Europaparlamentet har en central roll i denna fråga, och det
            har legat ett förslag där under många års tid som inte har kommit
            vidare. Nu har man i alla fall uttryckt ambitionen att man vill
            komma vidare och också komma i mål. Det fordrar trots allt att
            det finns stöd för att på ett konstruktivt sätt göra detta i till
            exempel LIBE-utskottet.
          </note>
          <note>
            Utan att nämna några namn finns det ledamöter som representerar
            Miljöpartiet som mycket aktivt motverkar den utvecklingen i Europasammanhang.
            De omfattas väl inte av det som Anders Ygeman pekar på, nämligen
            att man vid överläggningar med justitieutskottet har varit överens
            om förhållningssättet.
          </note>
          <note>
            Detta är möjligtvis ett problem i sammanhanget, för om man ska
            nå bästa tänkbara resultat i den här situationen har jag svårt
            att föreställa mig att man inte skulle ha den nuvarande regeringens
            partier med sig i Europaparlamentet. Jag menar att ambitionerna
            måste sträcka sig lite längre ut i den politiska världen, utanför
            Sveriges gränser, för det är en internationell fråga.
          </note>
          <note>
            I så fall finns det kanske skäl att tala lite om att parallellerna
            till implementeringen av datalagringsdirektivet inte är helt relevanta.
            Ytterst handlar det om nationell lagstiftning, och vi måste leva
            upp till de rättssäkerhetsgarantier som inte finns direkt i direktivet.
          </note>
          <note type="speaker">
            Anf. 85 Statsrådet ANDERS YGEMAN (S):
          </note>
          <note>
            Herr talman! Jag kan bara hålla med Anti Avsan om att denna fråga
            har stått stilla under många år. Det var, som av en händelse,
            under den moderatledda tiden. Nu har vi bytt regering, och nu
            rör sig frågan framåt. Det är positivt i Sveriges parlament, och
            det är positiva signaler från EU-parlamentet.
          </note>
          <note>
            Jag vet inte vilka Anti Avsan har träffat och samtalat med, men
            jag har personligen fört samtal med flera av LIBE-utskottets ledamöter,
            inklusive dess ordförande, för att personligen vinnlägga mig om
            att de faktiskt rör sig framåt.
          </note>
          <note>
            Jag tror att den tidigare approachen, där man försökte peka på
            skillnader mellan EU-parlamentets åsikter och ministerrådets ståndpunkter,
            var kontraproduktiv och gjorde att frågan inte rörde sig framåt.
            Man satt i var sitt dike och pekade finger åt varandra, och ingenting
            hände.
          </note>
          <note>
            Nu har vi lämnat den hållningen. Nu sitter vi tillsammans och
            ser vad vi kan göra för att föra den här frågan framåt och få
            ett effektivt biljettinformationssystem men också värna om den
            personliga integriteten och bra skyddsmekanismer. Jag tror att
            det är ett bra mycket konstruktivare sätt att få frågan på plats
            än att peka finger åt enskilda ledamöter eller partier.
          </note>
          <note>
            Överläggningen var härmed avslutad.
          </note>
          <note>
            § 20 Svar på interpellation 2014/15:253 om unga lagöverträdare
          </note>
          <note type="speaker">
            Anf. 86 Statsrådet ANDERS YGEMAN (S):
          </note>
          <note>
            Herr talman! Ellen Juntti har frågat justitie- och migrationsminister
            Morgan Johansson hur regeringen och ministern avser att säkerställa
            dels att fler brott begångna av barn under 15 år utreds, dels
            att likvärdigheten över landet ökar så att brott begångna av barn
            utreds i alla delar av Sverige.
          </note>
          <note>
            Hon har också frågat på vilket sätt regeringen och ministern
            vill ge polisen och rättsväsendet nödvändiga verktyg och resurser
            för att säkerställa att ungdomskriminaliteten minskar och att
            färre ungdomar hamnar i kriminalitet.
          </note>
          <note>
            Slutligen har hon frågat om det är regeringens och ministerns
            uppfattning att polisen även framdeles ska ha möjlighet till tvångsvisa
            drogtester av barn under 15 år som misstänks ha brukat narkotika.
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            Frågan om ungdomsbrottslighet är högt prioriterad av regeringen.
            Om vi kan ingripa tidigt med tydliga och adekvata åtgärder för
            unga som begår brott ökar möjligheterna att bryta en negativ utveckling
            och förebygga fortsatt brottslighet.
          </note>
          <note>
            Barn under 15 år är inte straffmyndiga. En förundersökning får
            alltså inte inledas mot en misstänkt som inte har fyllt 15 år
            vid tiden för gärning ­ en. Huvudansvaret för att åtgärder vidtas
            från samhällets sida vilar i stället på socialtjänsten, som bäst
            kan ge barn och deras vårdnadshavare det stöd de behöver. För
            dem som riskerar att fastna i normbrytande beteende och kriminalitet
            behövs tidiga och samlade insatser, till exempel mot missbruk
            av alkohol och narkotika.
          </note>
          <note>
            I detta sammanhang vill jag peka på det pågående arbetet ute
            i kommunerna med sociala insatsgrupper. Det är ett myndighetsgemensamt
            arbete som syftar till att hjälpa barn och ungdomar som hamnat
            snett att hitta tillbaka och där involverade myndigheter arbetar
            tillsammans utifrån individens specifika behov av stöd.
          </note>
          <note>
            Arbetet har lett till att samverkan har ökat mellan involverade
            myndigheter. En utvärdering av resultatet och samverkansformen
            ska redovisas i september 2017. Regeringen kommer att följa utvärderingen
            med stort intresse.
          </note>
          <note>
            Brottsförebyggande rådets rapport från december om brott begångna
            av barn ger inte stöd för att en polisutredning i sig har någon
            brottsförebyggande effekt. Även om arbetet med barn i riskzonen
            i första hand inte ligger på rättsväsendets myndigheter kan en
            polisutredning dock ibland vara befogad även när ett barn under
            15 år begår brott, framför allt som underlag för socialtjänstens
            insatser. Vid mycket allvarlig brottslighet kan det också finnas
            ett intresse från samhällets och brottsoffrens sida att det blir
            klarlagt vad som har hänt.
          </note>
          <note>
            Brottsförebyggande rådets rapport visar också att de grövre brotten
            utreds oftare i dag än tidigare. Rapporten visar vidare att socialtjänsten
            ofta tycker att de har fått veta tillräckligt om vad barnet gjort
            och vilka insatser som behövs genom den egna utredningen och att
            någon polisutredning i många fall inte behövs.
          </note>
          <note>
            När det gäller likvärdigheten över landet visar Brottsförebyggande
            rådets rapport att variationen mellan länen har minskat. Att det
            har funnits regionala skillnader i polisens arbete är något som
            har varit tydligt på flera områden.
          </note>
          <note>
            Sammanslagningen av polismyndigheterna och Rikspolisstyrelsen
            till den nyligen inrättade Polismyndigheten ger bättre förutsättningar
            för en enhetlig rättstillämpning. Jag utgår därför från att omotiverade
            skillnader i handläggningen mellan olika delar av landet kommer
            att minska ytterligare. Jag förutsätter också att resurserna används
            så att Polismyndigheten och övriga rättsväsendet även fortsättningsvis
            kommer att kunna bedriva ett ändamålsenligt arbete för att bekämpa
            exempelvis ungdomskriminalitet.
          </note>
          <note>
            Med detta sagt utesluter jag dock inte att ytterligare åtgärder
            på området kan bli aktuella. Att ta bort möjligheten att drogtesta
            barn under 15 år är inte aktuellt i nuläget.
          </note>
          <note type="speaker">
            Anf. 87 ELLEN JUNTTI (M):
          </note>
          <note>
            Herr talman! Jag tackar inrikesminister Anders Ygeman för svaret.
          </note>
          <note>
            Jag har ställt den här interpellationen för att jag och Moderaterna
            tycker att det är väldigt viktigt att man bryter en negativ livsstil
            när det gäller barn under 15 år som har gjort sig skyldiga till
            brott. Jag är glad över att det står i inrikesministerns svar
            att detta prioriteras även av den nuvarande regeringen.
          </note>
          <note>
            Alliansregeringen gjorde många saker i den här frågan. År 2010
            beslutade vi bland annat om ändringar i lagen om unga lagöverträdare.
            Det beslutades att fler polisutredningar skulle ske när det gäller
            barn under 15 som begått brott. Man fick även möjlighet att göra
            tvångsvisa drogtester om man misstänkte att barnet missbrukat
            narkotika.
          </note>
          <note>
            Som Anders Ygeman sa är barn under 15 år inte straffmyndiga,
            och det är socialtjänsten som har huvudansvaret. Det är de som
            ska se till att lämpliga åtgärder sätts in.
          </note>
          <note>
            Innan jag kom in i riksdagen jobbade jag som kriminalinspektör
            i Göteborg. Bland annat har jag jobbat som förhörsledare i tre
            år på ungdomsroteln. Jag kommer särskilt ihåg en 16-årig kille
            som hade misshandlat en man grovt. 16-åringen blev anhållen och
            satt i arrest i två tre dagar. Han hade hållit på med brott i
            många år innan han fyllde 15 år. När jag frågade vad som hade
            hänt tidigare sa han: Äsch, jag var bara på socialen och snackade
            lite! Han tog det inte alls på allvar. Han blev förvånad när han
            blev anhållen och sa: Men herregud , varför är det ingen som har
            sagt någ ­ onting tidigare? Ingen hade sagt att det är allvarligt
            att begå brott.
          </note>
          <note>
            Det är viktigt att ungdomarna förstår att man inte kan hålla
            på och begå brott. Det är bra om vi tidigt tar tag i saker och
            ting.
          </note>
          <note>
            I den utvärdering som Brottsförebyggande rådet lämnade i december
            framkommer det att polisen utreder fler fall av grov brottslighet
            – dock inte alla, fast lagen säger att de ska göra det. Det gäller
            rån, grov misshandel, våldtäkt och så vidare. 25 procent utreds
            inte. Av alla brott är det en liten skillnad från 2005, då det
            var 19 procent som utreddes. Nu är det 21 procent. Detta har alltså
            inte gett någon särskild effekt.
          </note>
          <note>
            Socialtjänsten begär sällan polisutredning. Antalet tillfällen
            har halverats, tvärtemot avsikten, trots att socialtjänsten säger
            att de många gånger har stor nytta av en polisutredning när de
            ska bestämma vilka åtgärder som ska sättas in.
          </note>
          <note>
            Det jag tycker är oroande är att det verkar som att socialtjänsten
            begär polisutredningar sällan när det gäller mindre allvarliga,
            dock upprepade brott. Det är detta som är farligt. Barn under
            15 år åker fast utan att inse allvaret utan begår brott om och
            om igen. Det behöver inte alltid vara allvarliga brott, men det
            är allvarligt att de fortsätter fast de åker fast.
          </note>
          <note>
            Min fråga till inrikesministern är: Är inrikesministern nöjd
            med att det bara är 21 procent av alla brott som utreds? Och är
            inrikesministern nöjd med att 25 procent av de allvarliga brotten,
            det vill säga våldtäkter, grov misshandel och rån, inte utreds
            över huvud taget? Och om inrikesministern inte är nöjd – vad tänker
            han göra åt det?
          </note>
          <note type="speaker">
            Anf. 88 Statsrådet ANDERS YGEMAN (S):
          </note>
          <note>
            Herr talman! Det är väl bara att konstatera, precis som Ellen
            Juntti själv säger, att de ändringar som den tidigare moderatledda
            regeringen gjorde inte har haft någon effekt.
          </note>
          <note>
            I den rapport som Ellen Juntti själv pekar på tas några möjliga
            förklaringar upp. En av dem är att socialtjänsten känner att man
            inte har någon ytterligare nytta av polisutredningar, utan att
            de får den information de behöver i sina egna utredningar.
          </note>
          <note>
            Det är svårt för mig som statsråd att överpröva de uppfattningar
            som socialtjänsten har i de olika fallen. Om man vill diskutera
            socialtjänstens arbete mot detta är det rimligt att i stället
            interpellera socialtjänstministern.
          </note>
          <note type="speaker">
            Anf. 89 ELLEN JUNTTI (M):
          </note>
          <note>
            Herr talman! De här två sakerna hör ihop i och med att det handlar
            om kriminalitet och brott. I utvärderingen säger ungefär 50 procent
            av personalen i socialtjänsten att de har nytta av polisutredningar
            när de ska bedöma vilka åtgärder som ska sättas in.
          </note>
          <note>
            Jag tänkte fråga lite grann om de tvångsvisa drogtesterna. Om
            ett barn har börjat missbruka droger är det absolut viktigt att
            man bryter det så snabbt som det någonsin går. I svaret säger
            inrikesministern att det i nuläget inte är aktuellt att ta bort
            möjligheten. Det låter ju bra, men jag är lite orolig. Har man
            planer på att ta bort den lite längre fram? Finns det funderingar
            på att göra det?
          </note>
          <note>
            För ett tag sedan fanns det ett reportage i Göteborgs-Posten
            där man hade intervjuat ungdomspolisen i Göteborg. Polisen säger
            att de titt som tätt stöter på 13–14-åringar som missbrukar både
            spice och cannabis. Deras ord var: Det flödar av narkotika i skolorna.
            Det är få som drogtestas. Polisen säger att det i snitt är fem
            stycken per månad.
          </note>
          <note>
            Detta är allvarligt i och med att cannabis inte är ofarligt,
            vilket tyvärr många ungdomar verkar tro. Det är ganska farligt;
            det påverkar till exempel korttidsminnet. Hormonbalansen påverkas,
            och kroppen utvecklas inte normalt. Om ett barn fortsätter att
            missbruka brukar det ofta bli tyngre och tyngre droger och mer
            och mer kriminalitet. Det är viktigt att man avbryter detta så
            tidigt som möjligt.
          </note>
          <note>
            I den utvärdering som vi nyss nämnde från Brottsförebyggande
            rådet säger både polisen och socialtjänsten att det är viktigt
            att kunna göra drogtester, för det fångar upp barn i ett tidigt
            skede. Brottsförebyggande rådet har kommit fram till att det är
            ovanligt med drogtester. Under 2012 gjordes bara 200 stycken i
            hela landet. Det innebär ungefär 2 procent av alla fall där barn
            under 15 år har gjort sig skyldiga till brott. Det är lite, tycker
            jag.
          </note>
          <note>
            Mina frågor till inrikesministern är: Tycker inrikesministern
            att det är bra med dessa drogtester, inte minst med tanke på att
            polisen säger att det flödar av narkotika i skolorna? Och i så
            fall – tycker inrikesministern att fler ska drogtestas? En ytterligare
            fråga är: Har han planer på att ta bort detta i framtiden?
          </note>
          <note type="speaker">
            Anf. 90 Statsrådet ANDERS YGEMAN (S):
          </note>
          <note>
            Herr talman! Låt oss börja med att säga vad vi är överens om.
            Vi är överens om att narkotika är farligt och att det är ett allvarligt
            problem att ungdomar missbrukar narkotika. Naturligtvis är det
            även allvarligt när vuxna missbrukar narkotika. Låt oss vara överens
            om att vi ska se till att maximera samhällets insatser mot narkotikamissbruk
            var vi än får reda på det.
          </note>
          <note>
            Jag tror ändå att man måste tillåta sig att påpeka att polisen
            nog inte är det mest verkningsfulla redskapet mot narkotikamissbruk
            i mellanstadiet. Det måste vara socialtjänstens myndigheters och
            skolans uppgift. Vi kan inte låta polisen bli städgumma för misslyckande
            i skolan, misslyckanden av socialtjänst eller misslyckanden på
            andra områden.
          </note>
          <note>
            Vi måste se till att polisens resurser läggs där de är bäst lämpade,
            nämligen på att utreda och lagföra brott. Vi kan inte låta åtta
            år av fallande skolresultat under en moderatledd regering och
            ökad oro i skolan bli polisens arbetsuppgift. Det måste vara skolans.
            Skolresultaten måste upp. Skolans förberedande arbete måste upp.
            Kringpersonalen i skolan, som försvann under den moderatledda
            regeringens tid vid makten, måste tillbaka. Vi kan inte ge upp
            inför narkotikamissbruket i skolan.
          </note>
          <note>
            Vi har inte från regeringens sida någon avsikt att i dagsläget
            ändra lagstiftningen om drogtester, men jag tror att vi måste
            sätta in en väldig massa andra åtgärder för att komma till rätta
            med narkotikamissbruket.
          </note>
          <note type="speaker">
            Anf. 91 ELLEN JUNTTI (M):
          </note>
          <note>
            Herr talman! Jag blir lite förvånad över det svar som inrikesministern
            ger. Det är klart att skolan och socialtjänsten har ansvar. Det
            finns inte någon som ensam har ansvar. Men om man i skolan till
            exempel misstänker att det finns narkotika där är det polisen
            som kan komma dit och göra husrannsakan. De kan använda droghundar
            och så vidare. Jag tycker att polisen har ett jättestort ansvar.
          </note>
          <note>
            Jag går tillbaka till de sociala insatsgrupperna, som inrikesministern
            nämnde i sitt svar. De är bra, och de har fått bra resultat. Det
            var alliansregeringen som såg till att detta genomfördes. Socialtjänsten,
            skolan, polisen och andra aktörer ska gemensamt sätta sig vid
            samma bord och diskutera vad man ska göra med de ungdomar som
            är på väg åt helt fel håll.
          </note>
          <note>
            I höstas väckte allianspartierna en motion om att vi tycker att
            även ungdomar under 15 år ska ingå i denna verksamhet. Nu gäller
            den från 15 år, och det är många ungdomar som redan då har varit
            i kriminaliteten i många år. Ju tidigare desto bättre, och vi
            skulle som sagt vilja att de som är under 15 år ska ingå. Tycker
            inrikesministern också att det skulle kunna vara en bra idé?
          </note>
          <note>
            Inrikesministern säger också i sitt svar att han inte utesluter
            ”att ytterligare åtgärder på området kan bli aktuella”. Jag är
            lite nyfiken på vad det kan vara.
          </note>
          <note type="speaker">
            Anf. 92 Statsrådet ANDERS YGEMAN (S):
          </note>
          <note>
            Herr talman! Sociala insatsgrupper har varit effektiva på många
            platser i landet. Men man ska inte blunda för att de inte har
            varit riktigt lika effektiva på andra platser i landet. De har
            också gett ett något spretigt intryck över landet.
          </note>
          <note>
            Jag är i grunden positiv till sociala insatsgrupper. Däremot
            finns det fortfarande arbetsmetodikproblem att lösa. För att kunna
            göra arbetet effektivare har jag och socialtjänstministern påbörjat
            ett arbete för att kunna riva de barriärer som finns i sekretessen.
            Kommunerna har, trots allt, på en hel del håll i landet gjort
            olika tolkningar av sekretessreglerna när det gäller de sociala
            insatsgrupperna. Det har lett till att arbetet inte har varit
            lika effektivt som det skulle kunna vara. Där finns det fortfarande
            arbete kvar att göra. Och det är ett exempel på en åtgärd som
            regeringen hoppas kunna återkomma med.
          </note>
          <note>
            När det gäller sociala insatsgrupper för de m som är under 15
            år förhåller jag mig försiktigt skeptisk. Jag tror att en samlad
            arbetsmodell, att sam ­ la flera, kan vara av värde för den här
            gruppen. Men jag tvivlar på att det är just de sociala insatsgrupperna
            som ska göra det. Det rör sig om människor som är brottsmisstänkta
            eller brottsbelastade. Därför är det kanske inte den främsta åtgärden
            vi ska ha för 11-, 12- eller 13-åringar. Möjligen kan vi hitta
            inspiration hos de sociala insatsgrupperna. Men jag tror att vi
            får ha en annan metodik när det rör sig om så unga personer som
            mellanstadiebarn.
          </note>
          <note>
            Överläggningen var härmed avslutad.
          </note>
          <note>
            § 21 Svar på interpellation 2014/15:255 om MSB:s utbildningsverksamhet
          </note>
          <note type="speaker">
            Anf. 93 Statsrådet ANDERS YGEMAN (S):
          </note>
          <note>
            Herr talman! Lena Asplund har frågat mig vad jag anser om konsekvenserna
            av en eventuell nedläggning av någon av Myndigheten för samhällsskydd
            och beredskaps, MSB:s , utbildningsplatser och vilka möjligheter
            jag ser att hantera detta.
          </note>
          <note>
            Statens resurser måste alltid fördelas så att de kan användas
            på ett effektivt sätt. I årets budgetproposition bedömde regeringen
            att MSB:s anslag behövde minskas för att finansiera annan angelägen
            verksamhet. Denna besparing återfinns också i de borgerliga partiernas
            budgetmotion.
          </note>
          <note>
            Det är varje myndighets ansvar att eftersträva hög effektivitet,
            kvalitet och ekonomisk återhållsamhet. Att kontinuerligt utveckla
            utbildningsverksamheten inom myndighetens ansvarsområde utifrån
            samhällets behov är därför en viktig uppgift för MSB. Myndigheten
            beslutade redan i höstas att en översyn av utbildningsverksamheten
            skulle genomföras. Översynen syftar enligt MSB till att höja kvaliteten
            inom utbildningsverksamheten, men den ska också ligga till grund
            för beslut om åtgärder för att anpassa myndighetens verksamhet
            till de nya ekonomiska förutsättningarna.
          </note>
          <note>
            Att bedöma konsekvenserna av en eventuell nedläggning av verksamheten
            vid en av utbildningsorterna är en uppgift för MSB, och det ingår
            i den översyn som myndigheten genomför. Det är därför för tidigt
            att redan nu bedöma konsekvenserna av en nedläggning av en av
            utbildningsorterna och om möjligheterna att hantera detta.
          </note>
          <note type="speaker">
            Anf. 94 LENA ASPLUND (M):
          </note>
          <note>
            Herr talman! Jag vill tacka statsrådet för svaret.
          </note>
          <note>
            Jag förstår att statsrådet inte kan svara. Myndigheterna är ju
            självständiga. Men det skulle vara intressant att ha en principiell
            diskussion om hur vi ska ha det, hur utbildning av vår räddningspersonal
            ska se ut. Det är ett otroligt viktigt uppdrag som MSB har.
          </note>
          <note>
            Statsrådet har fått två brev, som jag visar upp för kammarens
            ledamöter. Ett är undertecknat av 60 kommunalråd runt om i landet,
            varav ett flertal tillhör statsrådets parti. Det andra brevet
            kommer från ungefär 100 räddningschefer runt om i Sverige som
            ser med oro på MSB:s snabbutredning. Uppmaningen är att man bör
            ta ett politiskt initiativ till en bred utredning som kan ligga
            till grund för hur försörjningskompetensen ska säkras inför framtiden.
          </note>
          <note>
            Det är inte bara räddningstjänsten som är beroende av räddningsskolorna
            utan även flera andra myndigheter. Jag ska läsa ett litet utdrag
            ur ett mejl som jag fått från mitt län: En nedläggning av MSB
            Sandö och dess följder för Sandös övriga verksamhet skulle omedelbart
            påverka Landstinget Västernorrlands förmåga att utbilda personal
            inom katastrofsjukvård, vilket är ett dråpslag mot den kapacitet
            och beredskap som våra medborgare förväntar sig.
          </note>
          <note>
            Det lär vara på det sättet på flera ställen i landet, inte bara
            i Väster ­ norrland. Jag var på studiebesök på kustbevakningen
            i Härnösand för ett tag sedan. De var av samma åsikt och menade
            att räddningsskolan på Sandö bör vara kvar eftersom de har mycket
            samövningar på Sandö. Nu ställer jag inte skolorna mot varandra.
            Jag tycker att båda bör vara kvar eftersom de båda fyller en viktig
            funktion. På Sandö finns även Folke Bernadotteakademin och räddningsgymnasium.
            Allt detta är ett kluster som hanterar räddningstjänst, samhällsberedskap
            och annat viktigt.
          </note>
          <note>
            Mellan Kiruna och Lund är det nästan 200 mil. Och innan MSB bildades,
            då det var Statens räddningsverk, fanns det fyra räddningsskolor
            som sedan blev två. Det skulle vara väldigt olyckligt för framtiden
            om man bara skulle ha en.
          </note>
          <note>
            Vi kan ta ett exempel: branden i Västmanland. Där tror jag att
            räddningsledarna skulle ha behövt ännu lite mer utbildning i hur
            man räddningsleder. Det sa MSB själva när jag hälsade på dem på
            Sandö för ett tag sedan. I Västmanland hade de svårt att hantera
            branden över gränserna. Nu ska vi inte föregripa någon utredning,
            men den slutsatsen togs ganska tidigt. Därför är det här en otroligt
            viktig organisation som inte får plockas bort med bara ett pennstreck.
          </note>
          <note>
            Egentligen har ingen av skolorna i dagsläget möjlighet att ta
            emot ännu mer personal. De har det, men då måste de bygga ut och
            göra om. Och även det kostar pengar. När statsrådet har svarat
            ska jag återkomma med lite andra idéer om vad man bör titta på.
          </note>
          <note>
            Jag undrar hur statsrådet kan tänka sig att agera. Vilken är
            statsrådets inställning: Behöver vi två skolor? Eller anser statsrådet
            att vi kan klara oss med en räddningsskola?
          </note>
          <note type="speaker">
            Anf. 95 Statsrådet ANDERS YGEMAN (S):
          </note>
          <note>
            Herr talman! Jag tar det sista först. Jag har ingen uppfattning,
            och jag ska inte ha någon uppfattning. MSB har gjort utredningen
            för att ta reda på behovet. Det vore mig främmande att göra en
            egen bedömning innan vi har något underlag i frågan.
          </note>
          <note>
            Jag förstår den oro som finns både på Sandö och i Revinge. Men
            jag är också glad över den lokala uppslutningen, det intresse
            och den uppbackning som finns kring skolorna. Det bådar gott inför
            framtiden.
          </note>
          <note>
            Vad är grunden? Jag har mottagit brev från räddningschefer och
            kommunalråd. Många är, som tur är, från mitt eget parti. Poängen
            är hur efterfrågan på utbildning ser ut. Efterfrågar man lång
            utbildning, ganska långt från hemorten, vilket både Revinge och
            Sandö erbjuder? Eller efterfrågar man decentraliserad utbildning
            närmare den egna kommunen, närmare den egna räddningstjänsten?
          </note>
          <note>
            Det är det – vilken form av utbildning som kommer att efterfrågas
            – snarare än vad MSB:s utredning och jag anser, som kommer att
            vara styrande. Det är efterfrågan på utbildningen som ska styra,
            inte var staten helst skulle vilja ha sina utbildningsresurser.
          </note>
          <note>
            Jag har två kommentarer till. För det första behöver vi inte
            gå utredningen i förväg. Jag har i dag, klockan 11, mottagit utredningen
            om branden i Västmanland med alla slutsatser.
          </note>
          <note>
            För det andra har jag noterat att både Revinge och Sandö säger
            sig ha kapacitet för hela utbildningsbehovet. Det är den information
            som jag har fått.
          </note>
          <note type="speaker">
            Anf. 96 LENA ASPLUND (M):
          </note>
          <note>
            Herr talman! Det är komplext med utbildningar. Jag vet inte om
            jag förstod statsrådet rätt, att han antydde att kommunerna själva
            skulle hålla i utbildningarna. Det tror jag inte skulle främja
            en god kvalitet. Jag tror att det bra om man har något slags centralisering
            av utbildningarna, men eftersom vi bor i ett väldigt avlångt land
            vore det bra med en spridning.
          </note>
          <note>
            Efter det här kommer det en interpellationsdebatt om hur man
            rekryterar deltidsbrandmän. Det kan bli problem speciellt om man
            är från Vännäs och ska gå utbildning i Revinge, eller tvärtom,
            om man är från Lomma och ska gå utbildning i Sandö. Allt detta
            blir lite konstigt. På räddningsskolan i Sandö säger man att det
            händer att deltidsbrandmännen är tvungna att ta bilen och åka
            därifrån på grund av det händer saker på hemorten. Då är det viktigt
            att avstånden inte är så långa.
          </note>
          <note>
            Jag har ytterligare en fundering. Vi har samma besparing i budgeten.
            Det var pengar som gick till bland annat Kustbevakningen, som
            också är en viktig myndighet. Jag har fått några uppgifter om
            hur systemet ser ut. MSB har ett högkvarter i Karlstad. När MSB
            bildades försvann Krisberedskapsmyndigheten från min hemkommun,
            Sollefteå.
          </note>
          <note>
            Efteråt har det visat sig att man har ett slags högkvarter också
            i Stockholm. Personalstocken, om man får uttrycka det så, sväller
            ordentligt där. År 2009, när myndigheten bildades, var det 196
            tillsvidareanställda och 24 tidsbegränsat anställda i Stockholm.
            Nu finns det 244 tillsvidareanställda och 31 tidsbegränsat anställda.
            Det blir alltså fler och fler i Stockholm.
          </note>
          <note>
            Om en myndighet som har sitt kontor på Fleminggatan på Kungsholmen
            ska spara borde kanske myndigheten se över var kontoret är lokaliserat.
            Skattemyndigheten, Kronofogdemyndigheten och nu också Tullverket
            ska flytta ut från dyra adresser i Stockholms innerstad.
          </note>
          <note>
            Ska det finnas så många anställda i Stockholm? Det är kanske
            billigare att lokalisera Stockholmskontoret till Karlstad. Det
            finns ju andra saker som det är bättre att spara på än den verksamhet
            som utgörs bland annat av de viktiga räddningsskolorna. De är
            ju en del av MSB:s hela verksamhet.
          </note>
          <note>
            Det hade varit bra med en större utredning i stället för en snabbutredning
            av skolorna. Man borde ta ett större samlat grepp över myndigheten
            och se var det kan sparas pengar och hur man gör det på bästa
            sätt för att det ska komma myndigheten och Sverige till största
            gagn.
          </note>
          <note type="speaker">
            Anf. 97 Statsrådet ANDERS YGEMAN (S):
          </note>
          <note>
            Herr talman! Jag vill bara påpeka att det är myndigheten som
            har beslutat att utreda detta med anledning av två saker: Det
            ena skälet är en vikande efterfrågan på utbildning – det var det
            som jag var inne på i mitt svar, att det sker en förändring av
            vilken sorts utbildning som kommuner och räddningstjänst efterfrågar.
            Det andra skälet är den besparing som fanns i både samarbetsregeringens
            budget och de borgerliga partiernas budget. Det är det som är
            bakgrunden.
          </note>
          <note>
            Man kan också ödmjukt påpeka att när antalet skolor drogs ned
            från fyra till två var skolan i Stockholm en av dem som försvann.
            Det var väl en decentralisering i sig.
          </note>
          <note>
            Återigen: Vi måste se vad utredningen ger för resultat. Vi måste
            se över den efterfrågan som finns på utbildning och hur vi på
            bästa sätt möter den, så att man kan ha en så väl utbildad personal
            som möjligt och bedriva verksamheten på ett så kostnadseffektivt
            sätt som möjligt.
          </note>
          <note type="speaker">
            Anf. 98 LENA ASPLUND (M):
          </note>
          <note>
            Herr talman! Jag har lite svårt att hålla med statsrådet om att
            det är en vikande efterfrågan på utbildning, för så låter det
            inte när man pratar med räddningsskolorna. Tvärtom, de säger att
            det finns ett ökat behov av utbildning, och det nämns också i
            det här brevet. Så här står det:
          </note>
          <note>
            De senaste åren har dessutom den kommunala räddningstjänsten
            fått utstå en hel del kritik för bristande kvalitet i samband
            med räddningsinsatserna, och den gemensamma nämnaren är nästan
            alltid kompetensfrågan.
          </note>
          <note>
            Man kan alltså utgå ifrån att det finns ett stort behov av utbildning.
            Jag tror inte att det kommer att bli färre olyckor. Det kan ske
            klimatförändringar, översvämningar och fler bränder. Då är det
            viktigt att vi har en väl utbildad och kompetent personal. Det
            är också viktigt för dem som jobbar inom räddningstjänsten att
            känna att man har en utbildning som är adekvat för att man ska
            kunna göra det bästa under sin insats.
          </note>
          <note>
            Det är också en säkerhetsfråga för personalen. Vi såg ju hur
            branden i Västmanland spred sig. Den var inte att leka med, och
            jag tror inte att det var den sista stora branden i närtid som
            vi kommer att utsättas för i det här landet, tyvärr.
          </note>
          <note>
            Jag vet att det här är en myndighetsfråga, men även statsrådet
            har möjlighet att påverka genom regleringsbrev och annat, framför
            allt genom en diskussion med generaldirektören på MSB om hur sådana
            här frågor ska hanteras.
          </note>
          <note>
            Jag tycker att det är viktigt att MSB tar sitt uppdrag på största
            allvar.
          </note>
          <note type="speaker">
            Anf. 99 Statsrådet ANDERS YGEMAN (S):
          </note>
          <note>
            Herr talman! Om det avslutande kan vi naturligtvis vara helt
            överens. Jag ska diskutera med MSB, men först måste vi ha utredningen
            på plats. Vi kan inte diskutera i blindo.
          </note>
          <note>
            Med ett visst leende på läpparna står jag här i riksdagens talarstol
            och får förklara för en moderat riksdagsledamot skillnaden mellan
            behov och efterfrågan. Det brukar ju vara precis tvärtom.
          </note>
          <note>
            Det finns ett enormt behov av utbildning, men det finns inte
            tillräckligt stor efterfrågan på de kurser som MSB erbjuder. Då
            kan man välja att ha kvar de kurser som inte efterfrågas eller
            att möta de behov som finns i räddningstjänsten.
          </note>
          <note>
            Jag hoppas naturligtvis att vi ska ha en så omfattande utbildningsverksamhet
            som möjligt i MSB:s regi för att möta behovet inom räddningstjänster
            och i kommuner. Men jag tror att sättet att utbilda kommer att
            förändras över tid. Då måste också utbildningsorganisationen möta
            de krav på utbildningen som ställs från dem som betalar för den.
          </note>
          <note>
            Överläggningen var härmed avslutad.
          </note>
          <note>
            § 22 Svar på interpellation 2014/15:270 om rekrytering av deltidsbrandmän
          </note>
          <note type="speaker">
            Anf. 100 Statsrådet ANDERS YGEMAN (S):
          </note>
          <note>
            Herr talman! Jan R Andersson har frågat mig vilka åtgärder jag
            avser vidta för att underlätta för rekryteringen av deltidsbrandmän.
          </note>
          <note>
            Det är kommunen som ansvarar för att räddningstjänsten planeras
            och organiseras så att räddningsinsatserna kan påbörjas inom godtagbar
            tid och genomföras på ett effektivt sätt inom kommunen. Deltidsanställda
            brandmän är en viktig grund inom den kommunala räddningstjänsten.
            Kommunerna har dock problem med att rekrytera deltidsbrandmän,
            särskilt i glesbygd och landsbygd, och kan behöva stöd i arbetet
            med att organisera räddningstjänsten med deltidsanställda brandmän.
          </note>
          <note>
            Staten har genom Myndigheten för samhällsskydd och beredskap
            vidtagit ett antal åtgärder för att stödja kommunerna i arbetet
            med att organisera räddningstjänsten med deltidsanställda brandmän.
            Utöver befintlig utbildningsverksamhet och omfattande stöd och
            informationsmaterial har myndigheten tagit fram en internetbaserad
            utbildningsplattform. Vidare avser myndigheten i samverkan med
            Sveriges Kommuner och Landsting att i april 2015 inleda ett gemensamt
            arbete med fokus på rekrytering av deltidsanställda brandmän.
          </note>
          <note>
            Staten kan på olika sätt stödja kommunerna i deras arbete med
            att organisera sin räddningstjänst med deltidsanställda brandmän.
            Det är dock viktigt att kommunerna själva är aktiva eftersom huvudansvaret
            för att organisera räddningstjänsten ligger på dessa.
          </note>
          <note type="speaker">
            Anf . 101 JAN R ANDERSSON (M):
          </note>
          <note>
            Herr talman! Grunden för den här interpellationen är förhållandena
            i en enskild kommun i Kalmar län, Mönsterås kommun, som under
            de senaste året inte har haft alla sina deltidsbrandstationer
            öppna. Det beror på givetvis på att man har problem med att rekrytera
            personal. Det finns säkert många förklaringar till det, och det
            finns kanske en generell strukturell förklaring. Personer lever
            inte och arbetar inte längre i lika stor utsträckning på landsbygden.
            Många arbeten finns i stan , och det är inte så lätt att gå ifrån
            sitt arbete för att på deltid sköta sysslan som deltidsbrandman.
          </note>
          <note>
            Det finns säkert även andra frågor, till exempel det som Lena
            Asplund tog upp i en tidigare interpellation, möjligheten till
            utbildning på ett praktiskt, enkelt och genomförbart sätt. Det
            är säkert också en del i det hela.
          </note>
          <note>
            Jag vill betona att det är viktigt att man inte nonchalerar de
            här frågorna utan tar dem på största allvar. Vi vet att det exempelvis
            vid många trafikolyckor är deltidsbrandmännen som är de första
            på plats och kan påbörja räddningsinsatsen. Det är också deltidsbrandmännen
            som kan se till att trafiken fungerar så att inte alltför komplicerade
            situationer uppstår. De är en viktig del i kedjan , inte bara
            för att skydda mot brand utan också vid andra olyckor.
          </note>
          <note>
            Det finns en problematik som handlar om att företag som vill
            starta näringsverksamhet utanför storstäderna kanske funderar
            både en och två gånger om de vet att det inte finns någon fungerande
            räddningstjänst att tillgå på flera mils avstånd.
          </note>
          <note>
            Statsrådet redovisade i interpellationssvaret en del åtgärder
            som vid ­ tagits, de flesta faktiskt av den tidigare regeringen,
            exempelvis en distans ­ utbildning med hjälp av informationsteknik.
            Det är bra. Jag tror att man hela tiden måste titta på hur man
            kan förbättra utbildningen, göra den bättre anpassad och mer modern.
          </note>
          <note>
            Det som lite grann oroar mig är att statistik visar att antalet
            deltidsbrandmän under de senaste åtta åren visserligen ökade lite
            grann, alltså under den tid som alliansregeringen styrde, men
            åren dessförinnan gjordes en ganska stor neddragning. I ljuset
            av den strukturella utveckling vi ser – en ganska kraftig urbanisering
            och en minskning av arbetsplatser på landsbygden – kommer det
            att bli allt svårare att hitta deltidsbrandmän som kan besätta
            de viktiga posterna.
          </note>
          <note>
            Jag ser fram emot en fortsatt diskussion med statsrådet om vilka
            ytterligare åtgärder som kan vidtas, utöver de som föreslagits.
          </note>
          <note type="speaker">
            Anf. 102 Statsrådet ANDERS YGEMAN (S):
          </note>
          <note>
            Herr talman! Det gläder mig att jag och Jan R Andersson är överens
            om allt.
          </note>
          <note>
            Den kommunala räddningstjänsten, som är organiserad med deltidsanställda
            brandmän, har stor betydelse för räddningstjänstverksamheten.
            Det är vi överens om. I pipeline ligger att MSB avser att tillsammans
            med SKL i april 2015 inrätta ett forum med fokus på rekrytering
            av deltidsanställda brandmän. Vi ska från statens sida naturligtvis
            stödja kommunerna i deras arbete med att organisera sin räddningstjänst
            med deltidsanställda brandmän.
          </note>
          <note>
            Det viktiga är att det är kommunerna själva som bestämmer och
            är aktiva. Det är där arbetsgivaransvaret ligger, och det är där
            rekryteringsåtgärderna behöver vidtas. Statens roll kan endast
            vara att stödja kommunerna i detta viktiga arbete.
          </note>
          <note type="speaker">
            Anf . 103 JAN R ANDERSSON (M):
          </note>
          <note>
            Herr talman! Den här frågan förtjänar en fördjupad diskussion.
            Jag vet inte riktigt vad SKL:s och de berörda myndigheternas arbete
            kommer att innebära, men vi som lagstiftare och regeringen, som
            utfärdar en hel del förordningar, påverkar direkt den verksamhet
            som vi nu diskuterar. Även om räddningstjänsten i grunden är ett
            kommunalt ansvar och kommunerna har ett arbetsgivaransvar är det
            staten och i slutändan regeringen som i många delar reglerar hur
            verksamheten ska genomföras. Det är en verksamhet som måste skötas
            på ett bra sätt från båda håll.
          </note>
          <note>
            Givetvis välkomnar jag den kommande fokuseringen på rekrytering
            som SKL och myndigheterna ska ha, men jag tror inte att det är
            den enda åtgärd som behöver vidtas. Den accelererande urbaniseringen
            kommer att skapa andra förutsättningar när det gäller att bedriva
            den här verksamheten, och jag tror att vi kommer att se fortsatta
            problem. Därför skulle jag vilja höra vad statsrådet vill göra
            förutom de åtgärder som han pekat på och som i grunden är rätt
            vaga.
          </note>
          <note>
            Jag undrar om statsrådet kan utveckla vilka faktorer som är av
            betydelse för att göra det enklare att hitta en rekryteringsbas
            för den här gruppen. Jag ser fram emot det, herr talman.
          </note>
          <note type="speaker">
            Anf. 104 Statsrådet ANDERS YGEMAN (S):
          </note>
          <note>
            Herr talman! Vi från den statliga sidan, oavsett om vi är riksdagsledamöter
            eller regeringsmedlemmar, ska naturligtvis göra det vi kan för
            att underlätta rekryteringen av deltidsbrandmän. Men ingen är
            behjälpt av att vi låtsas att det i grunden är vårt ansvar. I
            grunden är det kommunerna som har det ansvaret. Det är kommunerna
            som är arbetsgivare och det är de som ska rekrytera deltidsbrandmän.
          </note>
          <note>
            Jan R Andersson frågar vilka faktorer jag tror är viktigast.
            Jag kan nog ge ett ganska enkelt svar på det. Det är utbildningen,
            ersättningen och arbetsvillkoren. Ju attraktivare det är att vara
            deltidsbrandman, desto lättare kommer det att vara att rekrytera.
            Ju svårare det är att utbilda sig, ju lägre ersättning och ju
            sämre arbetsvillkor man har desto svårare kommer rekryteringen
            att bli. Därför är vår uppgift på den statliga nivån att göra
            allt vi kan för att stödja kommunerna i det viktiga arbetet.
          </note>
          <note type="speaker">
            Anf . 105 JAN R ANDERSSON (M):
          </note>
          <note>
            Herr talman! Jag frågade statsrådet vilka delar han tyckte var
            viktigast när det gäller rekrytering av deltidsbrandmän. Han gav
            tre besked. Två av dem att det är regeringens ansvar – utbildningen
            är statlig och ersättningen regleras statligt. Att se till att
            arbetsvillkoren är goda kan jag inte lasta statsrådet för. Det
            är givetvis ett arbetsgivaransvar. Det här visar att situa ­ tionen
            är komplicerad och att staten har en viktig roll att spela.
          </note>
          <note>
            Herr talman! Jag avser att återkomma i den här frågan för jag
            tror att det behöver vidtas verkningsfulla åtgärder. Som den tidigare
            diskussionen visade tror jag inte att man genom att lägga ned
            en räddningsskola och därmed minska möjligheten till utbildning,
            eller i alla fall att göra det svårare att komma in på en utbildning
            där de praktiska handlagen måste övas någonstans, gör det enklare
            att rekrytera. Att utbilda personer för räddningstjänst ingår
            i kärnverksamheten hos den myndighet som ansvarar för räddningstjänsten.
            Därför finns det kanske fler åtgärder man skulle kunna vidta.
          </note>
          <note>
            När man ska spara är min första tanke inte att man ska spara
            på kärnverksamheten, utan man måste hitta andra delar att göra
            besparingar på. Det är givetvis statsrådet som i slutändan bestämmer
            det.
          </note>
          <note type="speaker">
            Anf. 106 Statsrådet ANDERS YGEMAN (S):
          </note>
          <note>
            Herr talman! Låt mig börja med att tacka Jan R Andersson för
            att han ställt interpellationen. Jag tror i likhet med honom att
            det här är en viktig fråga och att vi kommer att få anledning
            att återkomma till den. Det är bra att det finns engagerade riksdagsledamöter
            som lyfter fram den typen av viktiga frågor. De förtjänar ett
            tack för det.
          </note>
          <note>
            Jag vill göra ett detaljtillägg. Enligt LSO har kommunen ansvaret
            för att personalen har den kompetens som behövs. Genom MSB tillhandahåller
            staten utbildning, samt ersättning, men det är kommunerna som
            har ansvaret för att utbildningen är den rätta.
          </note>
          <note>
            Jag har visat på ett antal åtgärder som vi ska vidta för att
            stärka arbetet med att rekrytera och utbilda deltidsbrandmän.
            Jag hoppas naturligtvis att de blir framgångsrika, men jag hoppas
            också att få återkomma i fler interpellationsdebatter med Jan
            R Andersson och diskutera vad vi kan göra för att ytterligare
            förbättra situationen.
          </note>
          <note>
            Överläggningen var härmed avslutad.
          </note>
          <note>
            § 23 Svar på interpellation 2014/15:284 om onyktra och körkortslösa
            chaufförer
          </note>
          <note type="speaker">
            Anf. 107 Statsrådet ANDERS YGEMAN (S):
          </note>
          <note>
            Herr talman! Sten Bergheden har frågat mig vilka åtgärder jag
            ämnar vidta för att säkerställa att polisen kan arbeta på ett
            effektivt sätt för att minska antalet rattfulla förare ute på
            våra vägar. Sten Bergheden har även frågat vilka åtgärder jag
            ämnar vidta för att komma till rätta med problemet att chaufförer
            som saknar körkort och giltiga utbildningar ändå kör omkring på
            våra vägar.
          </note>
          <note>
            Trafiksäkerhetsarbetet är en självklar och viktig del av Polismyndighetens
            arbete för att förebygga, förhindra och ingripa mot brott. Målet
            är först och främst att bidra till en minskning av antalet döda
            och skadade i trafiken. Genom en helhetssyn på arbetet där såväl
            regelbrott i trafiken som misstanke om andra brott beaktas vid
            varje kontroll av förare och fordon kan dock även andra brott
            uppdagas.
          </note>
          <note>
            Möjligheten till effektiv kontrollverksamhet har tidigare begränsats
            av att befogenheter, ansvar och prioriteringar varit underställda
            beslut i varje polismyndighet. Sedan den 1 januari i år, då den
            nya Polismyndigheten inledde sin verksamhet, finns inte längre
            den begränsningen. Polismyndigheten har nu möjlighet att fatta
            de beslut som krävs för att skapa en likriktad kontrollverksamhet,
            tydligare prioriteringar av arbetsuppgifter och en effektiv resursfördelning
            över hela landet.
          </note>
          <note>
            Nykterhet och körkortsbehörighet kontrolleras vid varje förar-
            och fordonskontroll och är en uppgift som utförs av samtliga poliser
            i yttre tjänst. I varje polisregion finns vidare särskilda grupper
            som är specialiserade på kontroll av yrkestrafiken. Dessa grupper
            består såväl av polismän som särskilt utbildade bilinspektörer.
            Den 2 januari 2015 trädde nya regler i kraft som ger ytterligare
            befogenheter för bilinspektörer. Förslagen innebär sammantaget
            förbättrade möjligheter att effektivt kontrollera och motver ­
            ka den olagliga yrkesmässiga godstrafiken.
          </note>
          <note>
            I syfte att få ett mer effektivt utnyttjande av samhällets resurser
            för trafiksäkerhet utförs nykterhetskontroller på förare av motorfordon
            i hamnar också av Kustbevakningen och Tullverket. För närvarande
            pågår även försöksverksamhet med såväl trafiknykterhetskontrollanter
            i hamnar som automatisk alkoholkontroll med hjälp av bommar i
            Stockholms frihamn, en verksamhet som jag för övrigt invigde i
            min tidigare roll som ordförande i trafikutskottet. När dessa
            försöksverksamheter har utvärderats avser regeringen att ta ställning
            till hur vi ska gå vidare.
          </note>
          <note>
            Avslutningsvis är det värt att påpeka att en ökad trygghet på
            våra vägar inte enbart är en polisiär fråga utan kräver förebyggande
            insatser från hela samhället.
          </note>
          <note type="speaker">
            Anf. 108 STEN BERGHEDEN (M):
          </note>
          <note>
            Herr talman! Jag tackar ministern för svaret. Jag vill också
            passa på att gratulera ministern till hans nya jobb som ansvarig
            för framför allt hela polisens arbete efter jobbet som ordförande
            i trafikutskottet. Jag önskar ministern lycka till!
          </note>
          <note>
            Varje dag åker 500 personer omkring onyktra på våra vägar. Självklart
            måste vi göra någonting för att komma till rätta med det. Alliansen
            satte 2013 igång en försöksverksamhet med alkobommar i våra hamnar.
            Nu önskar vi att man går vidare. I dag är det fritt att åka in
            över våra gränser och köra omkring i en lastbil på 60 eller 40
            ton, en buss eller något annat med minimal risk att åka dit om
            man är onykter.
          </note>
          <note>
            Dessa försök har pågått i både Göteborgs och Stockholms hamnar.
            Resultaten är tydliga och färdiga för analys. Man har kommit fram
            till att det här är ett väldigt bra sätt att övervaka och framför
            allt minska risken för att folk vågar ta risken att dricka och
            sedan köra bil. Det är ungefär 3 miljoner fordon som tar sig över
            våra gränser varje år och som skulle kunna kontrolleras med denna
            nykterhetskontroll.
          </note>
          <note>
            Att starta upp en sådan här kontrollstation kostar, om man använder
            rätt utrustning och kan använda en del befintlig utrustning, ungefär
            500 000 kronor plus skötsel och underhåll under resans gång. Det
            kan man jämföra med en fartkamera, som också kan kosta 500 000
            kronor. Det är alltså ungefär samma kostnad för att starta upp
            en sådan här kontrollsta ­ tion.
          </note>
          <note>
            Bekymret är att detta inte kommer att räcka. Det är många som
            tar sig in i landet onyktra, men det är också många som tar risken
            att köra omkring onyktra på våra vägar och inte har kommit in
            via gränsen. Det syns i statistiken.
          </note>
          <note>
            Vi har brister angående ford on med onyktra förare, och det måste
            man göra någonting åt. Ministern är ytterst ansvarig för detta,
            herr talman. Vi har varit väldigt överens om att mycket mer behöver
            göras. Innan jag ställde interpellationen hade jag också gett
            ministern möjlighet att under fem månader jobba fram en hel del
            möjligheter. Men nu förväntar vi oss någon form av verkstad för
            att kunna komma vidare och få bort de onyktra chaufförerna från
            våra vägar.
          </note>
          <note>
            Mina frågor är: Vad ligger i pipeline framöver? Vad tänker ministern
            göra för att komma till rätta med detta? Vad kommer att hända
            med alkobommarna, försöksperioderna och finansieringen? Jag vet
            att ministern var ute väldigt aktivt i valrörelsen och lo vade
            att man skulle lösa detta genom att sätta upp alkobommar och ordna
            f inansiering. Och hör och häpna, nu är det så att ministern har
            möjlighet att verkställa det här. Vi förväntar oss självklart
            att det man sa i valrörelsen blir verkstad nu efteråt.
          </note>
          <note>
            Jag vill också ha reda på av ministern lite grann om hur man
            tänker jobba vidare med trafikpol iser. Vi har i dag bara 133
            färdig utbildade trafikpoliser i Sverige. Sedan finns det olika
            gradering på utbildningen därunder, men det är en bristvara med
            tanke på att många går i pension och vi riskerar att utarma den
            kompetens som behövs. Jag vill gärna höra vad som ska göras långsiktigt
            framöver för att komma till rätta med det.
          </note>
          <note>
            Jag har också en del andra frågor som jag kommer att ta upp i
            mitt nästa inlägg, men som sagt: Vad kommer att göras framöver
            för att få bort de onyktra chaufförerna?
          </note>
          <note type="speaker">
            Anf. 109 Statsrådet ANDERS YGEMAN (S):
          </note>
          <note>
            Herr talman! Låt mig först notera att vi under det här året lever
            med den budget som de borgerliga partierna röstade igenom här
            i kammaren. I den budgeten avsattes det inte en enda krona för
            att permanenta försöket med alkobommar. Det är en viktig iakttagelse.
          </note>
          <note>
            Jag tror att vi trots det ska kunna gå vidare med frågan. Arbetet
            i regeringen lär vara så organiserat att det ansvaret delas mellan
            mig och infrastrukturminister Anna Johansson. Vi ansvarar för
            olika delar. Det kanske till och med är så att det främst rör
            Anna Johanssons ansvarsområde i regeringen.
          </note>
          <note>
            Jag delar Sten Berghedens positiva syn på alkobommar. Jag delar
            också Sten Berghedens som jag uppfattar det positiva syn på trafikkontroller
            på våra vägar som ett sätt att se till att man upprätthåller nykterheten
            och följer de lagar och regler som vi har på svenska vägar och
            svensk arbetsmarknad.
          </note>
          <note>
            I det häradet kan jag nämna en annan positiv teknisk utveckling
            vi nu har, nämligen möjligheten att automatiskt läsa av nummerskyltar
            för att på det sättet se om fordonen saknar försäkring eller skatt
            eller på annat sätt är behäftade med fel. Jag kan också positivt
            säga att vi har fått en vidareutveckling när det gäller möjligheten
            att klampa bilar. Ett antal bilar har klampats, även om detta
            fortfarande är behäftat med svagheten att vi bara kan klampa dem
            i högst 24 timmar. Jag hoppas att vi ska kunna ändra på det.
          </note>
          <note>
            Vi har också belagt ett antal bilar med en sanktionsavgift på
            20 000 kronor, vilket jag är mycket glad för. Anna Johansson,
            som är ansvarig för infrastrukturfrågor i regeringen, har påbörjat
            det arbete som Alliansen och den moderatledda regeringen inte
            klarade av, nämligen en progressiv allians i Europeiska unionen
            mot fusket på våra vägar. Sverige är inte längre ett av de länder
            som bromsar en progressiv utveckling i EU, utan ett av dem som
            driver på. Det är någonting som kanske även Sten Bergheden kan
            uppfatta som positivt.
          </note>
          <note>
            Vi har dessutom avskaffat pinnjakten för polisen. Man står nu
            inte en förmiddag och tar folk på väg till jobbet och gör tusentals
            blås utan resultat. Vi har minskat regleringsbrevets omfattning
            med 50 procent och låter polisen styra utifrån det polisiära behovet
            och den polisiära verksamheten på orten. Det kommer att leda till
            en betydligt effektivare användning av polisens resurser. Det
            är möjligt att det leder till en något lägre kvantitet av blås,
            men det kommer att leda till betydligt högre kvalitet på så sätt
            att fler som gör sig skyldiga till alkoholpåverkad körning kommer
            att åka fast. Med den nya organisationen av polisen kan vi frigöra
            resurser till den yttre verksamheten, så att fler poliser kan
            jobba med kärnuppgiften, nämligen att synas ute i samhället och
            jaga bovar.
          </note>
          <note>
            Jag ska också säga att jag personligen har tagit initiativ till
            att träffa trafikpoliser som jobbar i de tyngre grupperna för
            att dels ge dem stöd i deras verksamhet, dels säkerställa att
            vi vidtar rätt åtgärder för att förbättra trafiksäkerheten på
            våra vägar och förbättra arbetet för trafikpolisen.
          </note>
          <note type="speaker">
            Anf. 110 STEN BERGHEDEN (M):
          </note>
          <note>
            Herr talman! Jag kan börja med budgeten. Ministern antydde att
            vi jobbar med Alliansens budget. Ja, och det ska ministern vara
            glad för att vi gör i det här fallet. Det hade faktiskt varit
            så att ministern haft 60 miljoner kronor mindre att jobba med
            för polisen om den S-märkta budgeten gått igenom med höjda arbetsgivaravgifter
            som man inte tänkt ge någon kompensation för. Vi väntar fortfarande
            på en liten blomma från ministern till Alliansen med tanke på
            att vår budget gick igenom och ministern har lite mer pengar till
            polisens arbete.
          </note>
          <note>
            Herr talman! Vidare tog ministern upp frågorna om klampning och
            sanktionsavgifter. Vi har varit överens om de här frågorna, så
            det är inte så mycket att säga. Men under valrörelsen jobbade
            man väldigt hårt med några nya regler som man ville driva igenom.
            Jag hörde ofta att vi ska klampa på riktigt och inte bara 24 timmar.
            Men när det nu har kommit ett beslut från regeringen om att man
            ska kunna införa klampning för att ta ut sanktionsavgiften finns
            fortfarande 24-timmarsgränsen kvar. Jag vet att riksdagen har
            tagit ett beslut om att man vill förlänga det här. Jag väntar
            med spänning på när det förslaget kommer.
          </note>
          <note>
            Herr talman! Jag vet att det var några socialdemokrater som nästan
            skrek sig hesa om att trafikpolisen skulle få ett tydligare ansvar.
            Den skulle ha en egen budget och nästan ha en egen myndighet under
            polisen. Efter valet har det varit väldigt tyst i den frågan.
            Det är ingen som längre skriker sig hes om en egen myndighet.
            Vi har inte heller ens sett nya direktiv till trafikpolisen eller
            något annat.
          </note>
          <note>
            Jag förväntar mig i detta svar att ministern ytterligare poängterar
            vad som är på gång för att ge polisen ett ännu tydligare uppdrag
            för att komma till rätta med detta med tanke på utbildning och
            kompetens hos den polis vi har. Jag vet att vi har infört möjligheter
            att anställa personal utifrån. Det jobbade också alliansregeringen
            fram. Jag tror att det är bra. Men vad finns mer? Detta räcker
            inte. Det finns 133 färdig utbildade poliser för att bevaka hela
            landet, och det finns ingen tydlig signal om hur detta ska kunna
            bli bättre. Jag önskar något mer svar där.
          </note>
          <note>
            Den andra delen är klampningen och sanktionsavgifterna. Det tog
            vi fram under alliansregeringen, och vi har haft stöd av Socialdemokraterna
            i den frågan och varit överens om det. Jag hoppas att all polis
            i Sverige i dag har klampningsutrustning nu när det är möjligt
            att utföra klampning efter den 1 mars.
          </note>
          <note>
            Jag har sett att de har en del ventillås och lite annat runt
            omkring. Jag utgår från att alla har möjlighet att klampa om de
            nu behöver det runt om så att inte de praktiska verktygen saknas
            för den delen.
          </note>
          <note>
            Herr talman! Det kan väl inte vara så att regeringen eller Socialdemokraterna
            lade ned hela sin energi innan valet på vad man ville göra. När
            man nu verkligen kom i regeringsställning orkar eller vill man
            inte genomföra det man lovade innan.
          </note>
          <note>
            Vi tänker fortsätta att driva på i den här frågan. Ministern
            vet att det finns en tydlig majoritet här i riksdagen. Om det
            tar för lång tid med besluten och genomförandet kommer säkert
            riksdagen att ytterligare driva på. Jag tror att det är bra att
            man ställer in sig på att det finns en bred majoritet för att
            framför allt få bort den olovliga trafiken.
          </note>
          <note type="speaker">
            Anf. 111 Statsrådet ANDERS YGEMAN (S):
          </note>
          <note>
            Herr talman! Jag delar Sten Berghedens frustration över läget
            på Sveriges vägar efter åtta år med en moderatledd regering. Men
            det är lite magstarkt att tro att vi ska reda upp åtta år av moderat
            misslyckande på fyra månader. Det tar tyvärr lite längre tid än
            så.
          </note>
          <note>
            Det blir näst intill pinsamt när Sten B ergheden efter att gång
            på gång i varenda debatt vi varit i när jag var ordförande i trafikutskottet
            tyckte att det var helt okej att klampa i 24 timmar. Det räckte.
            Han röstade först i kammaren emot klampning på riktigt.
          </note>
          <note>
            Sedan den 2 oktober, tror jag det var, två dagar efter att den
            nya regeringen tillträdde, när han inte längre har regeringsmakten,
            svänger Sten Bergheden och tycker att klampning på riktigt – som
            han har motarbetat under hela perioden – ska vi ha.
          </note>
          <note>
            Nu har vi en enig riksdag. Jag välkomnar det. Det är bra att
            ni när ni tappade regeringsmakten ändrade uppfattning. Men det
            kommer att ta lite mer än fyra månader att få det på plats. Jag
            välkomnar det. Jag tror att det är bra.
          </note>
          <note>
            Jag tror också att det som vi var överens om tidigare, nämligen
            höga och bra sanktionsavgifter och början till klampning , börjar
            ge effekt. Det börjar sända en signal. Sedan finns det andra saker
            att göra för att få ordning på trafiken på vägarna.
          </note>
          <note>
            Det är viktigt att trafikpolisen har en bra utbildning och att
            de tunga grupperna har en tillräcklig bemanning. Men när vi talar
            om onykterhet och andra saker måste det till fler poliser än bara
            trafikpoliser som gör jobbet och ser till att vi beivrar den här
            typen av brottslighet.
          </note>
          <note>
            Det krävs också nya tekniska hjälpmedel. Där tror jag att alkobommar
            i våra mest frekventerade hamnar är ett viktigt redskap för att
            öka nykterheten på våra vägar såväl för personbilister som för
            förare i den tunga trafiken.
          </note>
          <note>
            Exemplet från både Stockholm och Göteborg visar att det går att
            göra det på ett sätt som inte hindrar in- och utpassagen i våra
            hamnar. Jag hoppas att det nu kommer att bli utgångspunkten för
            en större verksamhet med alkoholbommar.
          </note>
          <note type="speaker">
            Anf. 112 STEN BERGHEDEN (M):
          </note>
          <note>
            Herr talman! Jag ska fullfölja den delen. Vi jobbade fram ett
            förslag om 24 timmar. Det fanns begränsningar för hur snabbt polisen
            kunde jobba om vi satte en tidslängd som var längre än 24 timmar.
            I de lägena hävdade alltid oppositionen – vid det tillfället Socialdemokraterna
            med flera – att detta var fullt möjligt att genomföra.
          </note>
          <note>
            Har man nu en annan lösning på detta hade vi hoppats på att man
            presenterat den lösning som man hade så färdig innan valet och
            som var fullt möjlig att genomföra. Varför kommer inte den? Vi
            ställer upp på längre tid. Vi har ingenting emot den biten. Det
            handlade om att underlätta polisens arbete.
          </note>
          <note>
            Vi har gett ytterligare ett tillkännagivande om att vi vill att
            en enskild polis ska kunna klampa snabbare och också utan att
            fråga Polismyndigheten. Vi väntar på ett svar från regeringen
            och ministern även i den frågan framdeles.
          </note>
          <note>
            Herr talman! Den andra delen gäller alkobommar. Jag tror det
            är viktigt. Det ligger på ungefär 100 miljoner totalt sett att
            sätta upp detta i våra hamnar och vid vår gränsstationer. Vi har
            fortfarande kvar en hel del tullutrustning sedan tidigare som
            står kvar ute i våra hamnar.
          </note>
          <note>
            Det innebär att om vi kan använda den utrustningen så kan vi
            hålla nere kostnaderna för att bygga ut alkobommarna runt om.
            Därför är det viktigt att vi får ett snabbt beslut och en snabb
            inriktning för frågorna så att man inte monterar ned och tar bort
            de delar som går att använda för att snabba på detta. Det är därför
            vi driver den frågan.
          </note>
          <note>
            Vi har dessutom en utvecklingsmöjlighet i Sverige. Vi har tagit
            fram utrustningen. Andra länder är intresserade. Det styrs och
            drivs från Tibro i Skaraborg. Det är inte minst viktigt för min
            del för att fortsätta att driva på det.
          </note>
          <note>
            Herr talman! Ministern har ansvar och polisen har ansvar för
            den onyktra trafiken ute på våra vägar. Vi förväntar oss att det
            händer mer än vad vi har sett hittills. Vi förväntar oss att det
            blir ett tydligare direktiv till trafikpolisen så att den ska
            kunna lösa sin uppgift.
          </note>
          <note type="speaker">
            Anf. 113 Statsrådet ANDERS YGEMAN (S):
          </note>
          <note>
            Herr talman! Det är förarna som har ansvaret för att de kör onyktra
            på våra vägar. Polisen har ansvaret för att beivra det och lagföra
            dem som gör sig skyldiga till brott.
          </note>
          <note>
            Det blir med förlov sagt lite pinsamt att lyssna på Sten Bergheden
            och hans rädsla att alkoholbommar i Stockholm ska packas ned.
            Hade den moderatledda regeringen gjort sitt jobb hade vi redan
            haft det.
          </note>
          <note>
            Ni packade ned dem i Skåne där de satt uppe, och ni packade ned
            dem i Göteborg där de satt uppe. Det är de bommarna som nu står
            i Stockholm. Ni gjorde ett försök, sedan gjorde ni ett nytt försök
            och ett nytt försök. Det blev många försök, men inte en enda insats
            för att permanenta alkoholbommarna. Det kom inte en krona i statlig
            finansiering under åtta år med alliansregeringen.
          </note>
          <note>
            Samma sak är det med klampningen . I åtta år hände väldigt lite.
            Till slut blev det 24 timmar. Sten Bergheden röstade själv här
            i kammaren emot att det skulle vara längre än 24 timmar. Sedan
            tar det en vecka och inte ens det efter valet. Den moderatledda
            regeringen flyttar ut. Då ändrar sig Sten Bergheden direkt och
            frågar: Varför blir det ingenting?
          </note>
          <note>
            Svaret är enkelt: För att ni motsatte er det i åtta år. Vi klarar
            inte att på fyra månader reda upp de misstag ni gjorde i åtta
            år.
          </note>
          <note>
            Överläggningen var härmed avslutad.
          </note>
          <note>
            § 24 Svar på interpellation 2014/15:302 om säkerheten för den
            judiska minoriteten i Sverige
          </note>
          <note type="speaker">
            Anf. 114 Statsrådet ANDERS YGEMAN (S):
          </note>
          <note>
            Herr talman! Roger Haddad har frågat mig om jag tänker öka skyddet
            för den judiska minoriteten genom att tillföra resurser till polisen,
            genom att ge den nationella samordnaren mot våldsbejakande extremism
            ett ut ­ ökat uppdrag eller genom att vidta åtgärder för att MSB,
            kommuner och länsstyrelser bättre ska kunna samverka med de judiska
            företrädarna och institutionerna.
          </note>
          <note>
            Den senaste tidens terrorattentat i bland annat Bryssel, Paris
            och Köpenhamn har bidragit till en ökad känsla av utsatthet bland
            den judiska minoriteten och bland muslimer.
          </note>
          <note>
            Polismyndigheten har sedan attentaten i Paris och Köpenhamn inlett
            en rad åtgärder, bland annat att stärka och utveckla dialogen
            med trossamfunden och att ha regelbunden tillsyn av religiösa
            lokaler. I direkt anslutning till händelsen i Köpenhamn beslutades
            också om fast bevakning vid judiska verksamheter. Åtgärderna anpassas
            kontinuerligt efter den hotbildsbedömning som görs av Polismyndigheten
            och Säkerhetspolisen.
          </note>
          <note>
            Myndigheten för samhällsskydd och beredskap (MSB) har en samråds
            ­ grupp för dialog med trossamfunden i Sverige. MSB stöder trossamfunden
            på olika sätt, till exempel med analyser, gemensamma lägesbilder,
            infor ­ mation om planerade aktiviteter och med kommunikation
            till den enskilde. MSB har efter attentatet i Köpenhamn haft kontakter
            med bland annat företrädare för de judiska församlingarna för
            att erbjuda stöd.
          </note>
          <note>
            Det krävs insatser i hela samhället för att förebygga och motverka
            ex ­ tremism och hatbrott. Det förebyggande arbetet måste ske
            i samverkan mellan myndigheter, kommuner, skolor, företag och
            ideella organisatio ­ ner. Regeringen planerar att ge ett utökat
            uppdrag till den nationella sam ­ ordnaren mot våldsam extremism,
            Mona Sahlin. Regeringen har dessutom nyligen gett Forum för levande
            historia i uppdrag att genomföra en stor utbildningsinsats om
            rasism i historien och i dag riktat till alla elever i grund-
            och gymnasieskolan.
          </note>
          <note>
            Jag har fullt förtroende för polisens och MSB:s arbete med säkerheten
            för de judiska församlingarna i Sverige och ser i nuläget inget
            behov av särskilda ytterligare åtgärder från regeringens sida.
            Jag och regeringen har en löpande dialog med företrädare för den
            judiska gruppen i Sverige. Vi följer utvecklingen noga och kommer
            att vidta ytterligare åtgärder vid behov.
          </note>
          <note type="speaker">
            Anf. 115 ROGER HADDAD (FP):
          </note>
          <note>
            Herr talman! Först vill jag tacka inrikesministern för svaret
            på min interpellation. Folkpartiet inlämnade denna interpellation
            om de judiska minoriteternas säkerhet den 16 februari, ett par
            dagar efter de tragiska händelser vi sett den senaste tiden.
          </note>
          <note>
            Antisemitismen är för den judiska minoriteten inget nytt problem.
            Det har förekommit återkommande och med olika intensitet. I somras,
            2014, kunde vi ta del av hemska bilder där judiska institutioner
            utsattes för hakkors på husfasader, äggkastning och till och med
            bombhot mot judiska församlingar och individer. Det är inte acceptabelt.
          </note>
          <note>
            Att frågan tyvärr kommer upp igen beror naturligtvis på de tragiska
            händelserna i Paris, som jag besökte för en vecka sedan, men också
            Köpenhamn.
          </note>
          <note>
            Jag är lite besviken på svaret från inrikesminister Anders Ygeman
            . Det är korrekt att satsa strategiskt och långsiktigt när det
            gäller kunskapsinsatser och utbildningsinsatser. Det är helt rätt.
            I en rapport som kom från Säkerhetspolisen på alliansregeringens
            begäran – vi begärde att få en särskild rapport om våldsbejakande
            islamistisk extremism – framhölls just utbildning i skolan som
            den kanske viktigaste insats samhället kan göra för att på sikt
            motverka hatbrott, antisemitism och våldsbejakande extremism i
            vårt land.
          </note>
          <note>
            För att komma till rätta med den akuta situationen, inte minst
            när det gäller synagogor och judiska församlingar i Stockholm
            men i synnerhet i Malmö, som återkommande och i många år har haft
            bekymmer med antisemitism, krävs det särskilda insatser, menar
            jag och Folkpartiet.
          </note>
          <note>
            Inrikesministern har haft drygt tre veckor på sig att utveckla
            några av svaren när det gäller behovet av säkerhetsåtgärder kring
            judiska församlingar. Vi vet också att kyrkor och moskéer har
            drabbats, men judiska synagogor och institutioner har varit särskilt
            utsatta. Därför vill vi särskilt ta upp detta i den här interpellationen.
          </note>
          <note>
            Jag kommer från Västerås. I september drabbades Västerås domkyrka
            av hakkors i samband med att Svenskarnas parti demonstrerade i
            vår kommun.
          </note>
          <note>
            De judiska församlingarna menar att de har känt av hotbilden
            psykologiskt. Jag tycker att man ska ta deras rädsla och oro på
            allvar. De förmedlar en bild som vi politiker har underskattat,
            oavsett parti. Politiker har ryckt på axlarna, antingen det har
            varit kommunpolitiker, regionala politiker eller ibland till och
            med nationella politiker. Man upplever inte att samhället och
            staten har tagit sitt ansvar när det gäller skydd av judiska institutioner.
            Jag vill gärna höra lite mer från inrikesministern om detta.
          </note>
          <note type="speaker">
            Anf. 116 Statsrådet ANDERS YGEMAN (S):
          </note>
          <note>
            Herr talman! Låt mig börja med att instämma i det Roger Haddad
            säger. Jag tycker inte att de demokratiska institutionerna i Sverige
            – politiken, riksdag, regering eller kommuner – har ägnat den
            här frågan den uppmärksamhet den förtjänar. Vi har gjort för lite,
            och vi har vaknat för sent. Det tror jag tyvärr inte är en partiskiljande
            fråga, utan det har varit ett för sent uppvaknande i alla partier.
          </note>
          <note>
            Vi har på nio månader sett tre attentat i Europa som har riktats
            mot den judiska minoriteten: det judiska museet i Bryssel, Hyper
            Cacher i Paris och synagogan i Köpenhamn. Jag tog omedelbart efter
            attentatet i Frankrike kontakt och kallade till dialog med de
            judiska församlingarna både om vad vi från statens och samhällets
            sida kan göra för att stärka säkerheten för den judiska gruppen
            och om vad vi kan vidta för åtgärder för att motverka antisemitismen
            och slå vakt om den grundläggande principen för det svenska samhället,
            religionsfriheten, så att alla människor, oavsett synen på religion,
            kan utöva sin religion.
          </note>
          <note>
            Jag upplever att vi har en positiv dialog med företrädarna för
            de judiska församlingarna och den judiska minoriteten i Sverige
            i båda dessa avseenden. Jag upplever också att vi från polisens
            sida har vidtagit kraftfulla åtgärder i det korta perspektivet
            för att stärka säkerheten och manifestera det säkerhetsarbete
            vi gör.
          </note>
          <note>
            Det är viktigt att understryka att det till syvende och sist
            är polisen och inte regeringen som ska garantera säkerheten. Det
            är de som gör säkerhetsbedömningarna och värderar vilka insatser
            som är mest effektiva.
          </note>
          <note>
            Regeringens och riksdagens uppgift är naturligtvis att se till
            att det finns nödvändiga resurser för att klara att göra säkerhetsarbetet,
            att det finns nödvändig analys och nödvändiga verktyg. Min bedömning
            i dag är att såväl polis som säkerhetspolis har de resurserna
            men att vi måste göra mycket mer arbete för att motverka antisemitismen,
            rasismen och polariseringen i samhället. Där har vi tyvärr en
            hel del ytterligare att göra.
          </note>
          <note>
            Jag välkomnar alla god krafter, inklusive Roger Haddad som interpellant,
            i det här gemensamma arbetet för att se vilka åtgärder som är
            mest effektiva och framgångsrika.
          </note>
          <note type="speaker">
            Anf. 117 ROGER HADDAD (FP):
          </note>
          <note>
            Herr talman! Detta med utbildningsinsatser och den särskilda
            samordnaren för arbetet mot våldsbejakande extremism har vi särskilt
            lyft upp i vår interpellation. Vi hoppades få lite tydligare besked
            om när och hur den nationella samordnaren, Mona Sahlin, möjligen
            skulle kunna användas i det viktiga arbetet mot just antisemitism.
          </note>
          <note>
            Jag välkomnar förtydligandet från inrikesministern om att vi
            inte har tagit antisemitism på tillräckligt stort allvar. I den
            delen vill vi gärna få något mer konkret om det finns.
          </note>
          <note>
            Vi var en parlamentarikergrupp i Paris för drygt en vecka sedan
            i OECD. Mitt emot fanns en av stadens franska synagogor. Den var
            om ­ ringad med spetsiga metallstaket, övervakningskameror och
            pansarglas. Jag var också i Malmö häromdagen. Tyvärr börjar vi
            se en sådan utveck ­ ling där också. Där var pansarglas och staket,
            om än av enklare slag. Nyli ­ gen hade man fått avslag från Länsstyrelsen
            i Skåne om att sätta upp ka ­ meror, trots att Sveriges riksdag
            år 2013 ändrade i kameraövervaknings ­ lagen för att lättare kunna
            förebygga hot, brott och skadegörelse. Jag tycker att detta är
            anmärkningsvärt i det här akuta och aktuella fallet.
          </note>
          <note>
            När det gäller säkerhets- och skyddsåtgärder har vi också en
            dialog med de judiska församlingarna och centralrådet, inte minst
            efter besöket vid den judiska församlingen i Malmö, som har en
            särskild situation jämfört med andra svenska städer. Det är orimligt
            att en enskild församling, oavsett om det är en moské, en kyrka
            eller, som i det här fall et, en judisk församling, själv ska
            stå för oerhört höga kostnader för att sätta in pansarglas. Det
            krävs apparatur, och det uppstår också höga driftskostnader för
            att allt ska fungera.
          </note>
          <note>
            Det är inte rimligt, som jag såg vid mitt besök, att två svenska
            poliser med kpist står framför en förskola när man ska lämna sina
            barn på morgonen. Det är inte en långsiktig och önskvärd situation.
            Därför måste regeringen överväga andra typer av säkerhetsåtgärder.
            Jag ser tyvärr ingenting i detta svar, där statsrådet säger att
            han i nuläget inte ser något behov av särskilda ytterligare åtgärder
            från regeringens sida.
          </note>
          <note type="speaker">
            Anf. 118 Statsrådet ANDERS YGEMAN (S):
          </note>
          <note>
            Herr talman! Låt mig först återigen säga att jag delar Roger
            Haddads uppfattning att det inte är rimligt att skolor och synagogor
            ska behöva bevakas av kpistbeväpnad polis. Men låt mig också säga:
            I den här väldigt utsatta situationen, efter tre attentat mot
            den judiska minoriteten i Europa på nio månader, tror jag att
            polisens bedömning var helt riktig. Vi var tvungna att manifestera
            vårt stöd och garantera utsatta gruppers säkerhet. Jag tror inte
            att det fanns någon annan väg. Jag är därför glad för att polisen
            fattade det beslutet.
          </note>
          <note>
            När det gäller regeringens samordnare för demokrati och mot våldsbejakande
            extremism, Mona Sahlin, har regeringen aviserat att hon kommer
            att få både ett större uppdrag och mer resurser.
          </note>
          <note>
            Jag tycker att det är angeläget att vi i dag talar om just antisemitismen,
            men jag vill ändå säga att man inte får sätta utsatta grupper
            mot varandra. Vi har afrikaner, muslimer och inte minst romer
            som också är väldigt utsatta nu. Även om vi ska göra allt vad
            vi kan för den judiska gruppen måste vi komma ihåg att det också
            finns andra grupper som är utsatta och har behov av samhällets
            skyddsåtgärder.
          </note>
          <note>
            Jag tycker också att det är orimligt att en så stor andel av
            församlingens budget i Sverige ska behöva gå till säkerhetsarbete.
            Vi kommer att vara tvungna att återkomma med åtgärder för att
            förbättra den situationen.
          </note>
          <note>
            Låt mig, utan att kommentera det enskilda fallet i Malmö, säga
            att jag menar att det måste vara möjligt för utsatta församlingar,
            medieredaktioner och andra som har en hotbild riktad mot sig att
            använda kameraövervakning för att skydda sina egna fastigheter
            mot attentat och intrång. Om det visar sig att det inte går att
            göra inom ramen för dagens lagstiftning måste vi nog analysera
            vilka förändringar vi kan göra för att se till att det blir möjligt.
            Det är inte rimligt att en församling eller en medieredaktion
            som faktiskt har en sådan hotbild ska mötas av att de inte har
            det.
          </note>
          <note>
            Det är värt att notera att en del av de lokaler som av länsstyrelser
            inte har bedömts uppfylla hotbilden sedan har bevakats av kpistbeväpnad
            polispersonal. Det visar att det finns en olycklig diskrepans
            i hotbildsbedömningen mellan polisen och länsstyrelser. Tyvärr
            tror jag att polisen har gjort rätt säkerhetsbedömning.
          </note>
          <note type="speaker">
            Anf. 119 ROGER HADDAD (FP):
          </note>
          <note>
            Herr talman! Efter fyra år i Rikspolisstyrelsens styrelse, tillika
            ordförande i riksdagens nätverk för romska frågor, välkomnar jag
            att inrikesministern också lyfter upp de delarna och de personerna,
            som fortfarande drabbas och förföljs i Sverige och Europa. Vi
            har inte minst egna bekymmer inom vår egen polismyndighet när
            det gäller arbetet med bemötande och hur vi ska förhålla oss till
            olika minoriteter.
          </note>
          <note>
            Men när det gäller polisens insatser håller jag med om att det
            var viktigt att akut göra den insatsen. Men vi som har suttit
            i RPS styrelse vet att de har en ansträngd ekonomi. De kanske
            behöver prioritera annorlunda. Det får väl i så fall regeringen
            meddela dem i sina regleringsbrev. Alla de situationer som vi
            nu ser – det gäller både Säkerhetspolisens uppdrag och inte minst
            den nya Polismyndigheten – innebär påfrestningar.
          </note>
          <note>
            Ja, det var korrekt med tillfälliga insatser, men det är tillfälliga
            insatser. Det är inte så att Judiska Församlingen i Malmö permanent
            kommer att ha kpistbeväpnad svensk polis utanför skolverksamheten
            och 100 meter bort vid själva församlingsbyggnaden. Det kommer
            att upphöra. Det är tillfälliga åtgärder. Därför krävs det andra
            åtgärder, långsiktiga åtgärder, när det gäller säkerhetsskydd.
            Det kan vara fysiska åtgärder eller exempelvis kameraövervakning.
            Om det är problem i den frågan ser vi från Folkpartiet naturligtvis
            helst att lagstiftningen ändras.
          </note>
          <note>
            Herr talman! Häromdagen tog statsrådet emot en utredning om hatbrott.
            Även här ser vi extra bekymmer just när det gäller antisemitiska
            motiv. Hittills har regeringen välkomnat utredarens förslag, men
            det krävs också politiska och ekonomiska resurser.
          </note>
          <note type="speaker">
            Anf. 120 Statsrådet ANDERS YGEMAN (S):
          </note>
          <note>
            Herr talman! Jag vill tacka Roger Haddad för interpellationen,
            så att vi fick möjlighet att ha den här debatten i kammaren. Jag
            vill tacka Roger Haddad för en konstruktiv dialog med många bra
            förslag på vad jag kan göra för att utveckla arbetet. Det gör
            mig hoppfull att det verkar finnas en bred majoritet i riksdagen
            som nu ser allvaret i de här frågorna och också är beredd att
            använda allvaret för att sätta in de nödvändiga åtgärderna.
          </note>
          <note>
            Jag, å min sida, ska göra det jag kan för att återkomma till
            riksdagen med konkreta förslag på åtgärder för att förbättra arbetet
            mot hatbrott och arbetet mot antisemitismen och stärka säkerheten
            för de judiska församlingarna och andra utsatta grupper.
          </note>
          <note>
            Återigen: Tack för en bra debatt!
          </note>
          <note>
            Överläggningen var härmed avslutad.
          </note>
          <note>
            § 25 Svar på interpellation 2014/15:285 om statligt huvudansvar
            för skolan
          </note>
          <note type="speaker">
            Anf. 121 Utbildningsminister GUSTAV FRIDOLIN (MP):
          </note>
          <note>
            Herr talman! Daniel Riazat har frågat mig vilka åtgärder jag
            avser att vidta gällande frågan om statligt huvudmannaskap för
            skolan.
          </note>
          <note>
            Likvärdigheten har minskat i den svenska skolan samtidigt som
            också elevernas kunskapsresultat har sjunkit. Skillnader i resultat
            mellan flickor och pojkar har ökat. PISA-undersökningen från 2012
            visar att pojkar har försämrat sina resultat i större utsträckning
            än flickor i såväl matematik som läsförståelse och naturvetenskap.
            Regeringen ser högst allvarligt på situationen och har för avsikt
            att öka likvärdigheten i utbildningssystemet, höja kunskapsnivån
            i den svenska skolan och stärka kvaliteten i undervisningen.
          </note>
          <note>
            Enligt regeringens uppfattning behöver staten ta större ansvar
            för svensk skola. Vi kommer att ta större statligt ansvar för
            skolan genom statliga investeringar i skolan. I den budgetproposition
            för 2015 som vi lade fram, och som möjliggörs med den decemberöverenskommelse
            som regeringen och Alliansen har enats om, har vi föreslagit en
            rad insatser och reformer som innebär ett ökat statligt ansvarstagande
            för skolan.
          </note>
          <note>
            Regeringen har i budgetpropositionen för 2015 aviserat att nationella
            skolutvecklingsprogram ska införas. Där innefattas just breda,
            systematiska och långsiktiga insatser som riktar sig till hela
            styrsystemet för skolan.
          </note>
          <note>
            Regeringen tar även ett ökat statligt ansvar för läraryrket genom
            den nationella samling för läraryrket som vi initierat. Vi vill
            bidra till en positiv utveckling av läraryrkets status och attraktivitet
            så att lärarförsörjningen kan tryggas och så att alla elever får
            sin undervisning av behöriga lärare. Den nationella samlingen
            innefattar bland annat statliga insatser för en höjning av lärares
            löner.
          </note>
          <note>
            Regeringen kommer även att ge Skolverket i uppdrag att sluta
            en ny sorts utvecklingsavtal med huvudmän för skolor med låga
            studieresultat och tuffa förutsättningar. I dessa utvecklingsavtal
            kommer skolorna att ges bättre möjligheter att förbättra sina
            studieresultat. Dessutom tydliggörs statens och skolhuvudmännens
            insatser. På detta sätt kan staten, genom Skolverket, samverka
            med enskilda huvudmän om skolutveckling på enskilda skolor.
          </note>
          <note>
            Utöver detta kommer regeringen att tillsätta en skolkommission
            som har i uppgift att lämna förslag som syftar till att höja kunskapsresultaten,
            förbättra kvaliteten i undervisningen och öka likvärdigheten i
            skolan. Förslagen ska bland annat utgå från OECD:s granskning
            av den svenska skolan.
          </note>
          <note>
            Sammantaget bedömer regeringen att våra samlade insatser kommer
            att ge förutsättningar för en ökad likvärdighet och ökade kunskapsresultat
            i den svenska skolan.
          </note>
          <note type="speaker">
            Anf . 122 DANIEL RIAZAT (V):
          </note>
          <note>
            Herr talman ! Tack, utbildningsministern, för svaret!
          </note>
          <note>
            Skolans kommunalisering och decentralisering under 90-talet och
            framåt syftade till att höja kvaliteten i verksamheten. I alla
            fall vet jag att mina partikamrater hade den uppfattningen, någonting
            som vi sedan kom att ändra oss i. Det var meningen att kommunaliseringen
            skulle ta bort hinder för lokala initiativ och utveckla skolans
            verksamhet efter individuella behov.
          </note>
          <note>
            Tyvärr har vi sett att likvärdigheten har försämrats sedan kommunaliseringen,
            inte bara på grund av kommunaliseringen, men delvis på grund av
            den. Vi ser att skolor runt om i landet satsar olika mycket pengar.
            Skolor i en kommun satsar väldigt olika. Ibland är skillnaden
            inom en kommun nästan större än skillnaden mellan kommuner. Vi
            ser att de barn som kanske har de allra största behoven i vissa
            städer ibland inte får de resurser de behöver, eftersom likvärdigheten
            inte finns.
          </note>
          <note>
            Kommunaliseringen har lett till detta, det visar rapporter till
            exempel från Skolinspektionen som har kritiserat kommunerna för
            att inte ha tagit sitt ansvar fullt ut. Om jag inte har helt fel
            har man även från Riksrevisio ­ nen kommit med liknande rapporter,
            och det finns även ett antal rapporter från forskare där man kollat
            upp frågan om huvudmannaskapet för skolan.
          </note>
          <note>
            De senaste månaderna har vi hört hur det börjar vända i debatten
            om hur skolan ska styras. Tidigare var det Folkpartiet och sedan
            några år tillbaka Vänsterpartiet som har drivit frågan om ett
            förstatligande av skolan, rent av. Nu upplever jag ändå att när
            vi pratar om ett statligt huvudansvar för skolan så är det fler
            partier som börjar gå åt det hållet i retoriken. Det är inte längre
            bara Lärarnas Riksförbund som driver frågan, utan jag hör även
            att Lärarförbundet pratar om att staten ska ta ett mycket större
            ansvar. Jag tror att det är viktigt.
          </note>
          <note>
            Utbildningsministern tar i sitt svar upp en del bra åtgärder
            som ska genomföras, till exempel med den nationella samlingen,
            utvecklingsavtalen och så vidare. Det är väldigt bra att ni vill
            vara med och ta ett större statligt ansvar för den svenska skolan.
          </note>
          <note>
            Jag menar dock att det inte räcker. Med de problem som finns
            i dag räcker det inte med att via Skolverket bara göra granskningar
            av hur det ser ut. Staten – vi – måste ha huvudansvaret för skolan
            för att se till att de åtgärder som behövs ska kunna sättas in.
          </note>
          <note>
            Likvärdigheten handlar också om personalens villkor. Vi måste
            se till att personalen runt om i hela landet har likvärdiga villkor.
            Det betyder inte att alla tjänar exakt på pricken lika mycket.
            Den svenska avtalsmodellen får sköta sådant. Men det skulle ändå
            leda till mer trygghet även för personalen om man hade ett mer
            likvärdigt huvudmannaskap för skolan, och det enda jag kan se
            är att staten i så fall har huvudansvaret för den svenska skolan.
            Detta är Vänsterpartiets åsikt.
          </note>
          <note type="speaker">
            Anf. 123 Utbildningsminister GUSTAV FRIDOLIN (MP):
          </note>
          <note>
            Herr talman! Tack, Daniel Riazat , för utvecklingen av interpellationen!
            Det är bara att säga att jag helt håller med om den problembeskrivning
            som finns i interpellationen och som du ger uttryck för här.
          </note>
          <note>
            Det svenska skolsystemet har på många sätt tillåtits att dras
            isär. Vi ser skolor i dag som under lång tid inte har gett elever
            möjligheter, kunskap och färdigheter och inte heller haft förutsättningarna.
            Det finns många bra lärare som jobbar på dessa skolor men utan
            förutsättningar och verktyg att ge eleverna kunskaper och färdigheter.
          </note>
          <note>
            Det här kan vi inte acceptera i längden. Vi kan inte ha en skoldebatt,
            som vi på många sätt har haft sedan kommunaliseringen, där utbildningsministrar
            av skiftande färger har skyllt skolans problem på kommunerna,
            kommunerna har skyllt tillbaka och så har elever och lärare hamnat
            i kläm i mitten.
          </note>
          <note>
            I stället måste vi ta ansvar. Precis som Daniel Riazat säger
            är det här någonting som påpekas i flera utredningar under de
            senaste åren, till exempel i en mycket intressant utredning som
            tillsattes av min företrädare och leddes av professor Leif Lewin.
            Skolinspektionen har i sina slutsatser av granskningar på alla
            landets skolor påpekat att det är styrkedjan som brister: Lärare
            känner sig lämnade ensamma med sitt uppdrag därför att rektor
            inte har tid att utöva det pedagogiska ledarskapet, eftersom man
            fått så många administrativa uppgifter. Rektor känner sig i sin
            tur lämnad ensam av en förvaltning som inte hinner styra skolan
            på ett fungerande sätt därför att man sysslar mer med budgetuppföljning
            och annat. Förvaltningen känner sig lämnad ensam i förhållande
            till staten och vet inte hur man ska klara av att följa skollagens
            krav.
          </note>
          <note>
            För mig leder detta till slutsatsen i interpellationssvaret.
            Ja – staten måste ta ett tydligare ansvar för svensk skola. Det
            är första gången det står så i ett interpellationssvar avlämnat
            gemensamt av regeringen till riksdagen. Jag kan tänka mig att
            min företrädare i den föregående regeringen möjligen hade velat
            svara så, men så uttrycktes det inte tidigare.
          </note>
          <note>
            Nu är vi där. Vi ser att staten måste ta ett större ansvar för
            svensk skola, och vi pekar på tre tydliga saker som vi gör i närtid
            för att lyckas med det. För det första handlar det om investeringar.
            Det är klart att riktade investeringar just på de skolor som har
            de tuffaste förutsättningarna ger möjlighet att anställa fler
            än tidigare år, med tydliga regelverk för att pengarna ska landa
            just där. Vi presenterade i veckan ramarna för en läsa-skriva-räkna-garanti
            de tidiga åren. Detta är ett sätt att öka det statliga ansvaret.
          </note>
          <note>
            För det andra ska vi ha ett statligt ansvar för en ökad lärarrekrytering.
            Jag kom igår hem från Finland. Där har man tio sökande per plats
            på lärarutbildningen. I Sverige klarar vi inte av att fylla alla
            platser på alla högskolor. Det krävs ett större statligt ansvar
            för lärarrekryteringen, och därför går vi så långt att vi från
            statens sida till och med säger att vi är beredda att i samtal
            med parterna ge dem förutsättningar att kunna göra insatser för
            att höja lärarlönerna. Det är verkligen ett större steg mot ett
            större statligt ansvar än vad vi någonsin har tagit tidigare.
          </note>
          <note>
            För det tredje får Skolverket som statens myndighet möjlighet
            att tillsammans med huvudmän sluta utvecklingsavtal om skolutveckling
            på enskilda skolor. Staten ska inte luta sig tillbaka. När man
            ser en skola som år efter år inte ger goda kunskapsresultat och
            där huvudmannen inte har förutsättningarna eller möjligheterna
            att själv göra insatser kan staten gå in och sluta utvecklingsavtal.
            Det är ju i grunden väldigt feltänkt att 290 kommuner och 1 000
            fristående huvudmän alla var för sig ska ha den bästa överblicken
            över hela landets alla goda exempel internationellt och även djup
            forskning. Det är ett uppenbart statligt ansvar att då kunna gå
            in och hjälpa till.
          </note>
          <note>
            Detta är alltså tre saker som vi gör nu, i närtid.
          </note>
          <note>
            Vi ser dock att det krävs mer. Vi måste sannolikt ändra i regelverket
            och förstärka det Skolinspektionen kallar för styrkedjan och fördela
            och förtydliga ansvaret. Det måste vara tydligt vem som har ansvar
            för vad. Därför tillkallar vi också en skolkommission där profession,
            forskning och politik får mötas för att lägga fram ett förslag
            om hur detta förtydligande kan ske.
          </note>
          <note>
            Vi gör alltså saker i nutid och tillsätter dessutom den kommission
            som verkligen behövs för svensk skola. Jag kan inte se ett tydligare
            sätt, som det står i interpellationssvaret, för staten att ta
            större ansvar för svensk skola.
          </note>
          <note type="speaker">
            Anf. 124 DANIEL RIAZAT (V):
          </note>
          <note>
            Herr talman! Återigen tack till utbildningsministern!
          </note>
          <note>
            Jag instämmer; det är verkligen positiva besked som regeringen
            har kommit med vad gäller de punkter utbildningsministern nämner.
            Man kan inte riktigt jämföra det med den förra utbildningsministern,
            för det vore att lägga ribban väldigt lågt.
          </note>
          <note>
            En viktig aspekt som jag gärna vill ha med här handlar just om
            ekonomin. Medan vi och staten är med och beslutar om lagar och
            regler kring skolan är det kommunerna som får ta de ekonomiska
            konsekvenserna. Det såg vi inte minst under alliansregeringens
            tid vid makten, där man beslutade om en rad förändringar men inte
            ville vara med från staten och finansiera dem. Detta innebar att
            tusentals lärare blev varslade främst i gymnasieskolan. Det blev
            helt enkelt stora problem inom den svenska skolan.
          </note>
          <note>
            Detta menar jag är en väldigt tung anledning till varför staten
            ska ta ett större ansvar, och då menar jag även ekonomiskt.
          </note>
          <note>
            Som jag sa är det väldigt positivt med den nationella samlingen.
            Frågan är om utbildningsministern är beredd att gå vidare, utreda
            och ha lite större och bredare diskussioner mellan partierna om
            det rent av skulle kunna vara så att lärarna anställs under staten.
          </note>
          <note>
            Vi pratar ofta om en samsyn inom den svenska skolan, men är det
            någon fråga där vi verkligen bör ha samsyn är det inom en så här
            stor fråga som handlar om likvärdighet och hur stort ansvar staten
            ska ta för skolan.
          </note>
          <note>
            Jag tror att det skulle gynna svensk skola, barnen, lärarna,
            övrig personal och även oss själva här i Sveriges riksdag och
            regering om vi kunde ha bredare diskussioner. Jag är beredd att
            sitta ned i en mycket bredare konstellation och prata om dessa
            frågor, för jag tycker att det är så viktigt att vi fokuserar
            just på likvärdigheten inom den svenska skolan.
          </note>
          <note>
            Det är en konkret fråga om utbildningsministern är beredd att
            ha bredare diskussioner. Vi pratar om hur man i så fall skulle
            kunna gå vidare. Det som regeringen har lagt fram är bra, och
            det har jag inga problem med, men precis som utbildningsministern
            själv sa behövs det mer insatser. För att få stöd för dem i Sveriges
            riksdag är det bra om flera partier är med i de diskussionerna
            så att vi på ett enklare och mer seriöst sätt kan förankra och
            utreda för att sedan gå framåt med konkreta förslag på hur vi
            kan gå vidare.
          </note>
          <note type="speaker">
            Anf. 125 Utbildningsminister GUSTAV FRIDOLIN (MP):
          </note>
          <note>
            Herr talman! Daniel Riazat har frågat om jag är beredd till breda
            samtal om hur vi kan gå vidare. Svaret på den frågan är ja. Det
            är inom ramen för en skolkommission som vi för den typen av breda
            samtal.
          </note>
          <note>
            Riksdagens partier kommer sannolikt genom en parlamentarisk referensgrupp
            att vara knutna till en skolkommission och ha möjlighet att möta
            den pedagogiska forskningen och professionen i samtal om hur man
            stärker bland annat likvärdigheten i svensk skola. Där ska den
            typen av resonemang föras. Dessa resonemang kommer att vara rätt
            komplicerade. Så är det.
          </note>
          <note>
            Tänk tillbaka till åren omkring 1989, 1990 och 1991. Varken Daniel
            Riazat eller jag hade nog tänkt att vi skulle stå här vid det
            här laget. Tänk om våra företrädare från våra partier då hade
            sett oss; när vänsterpartisten argumenterade stenhårt för att
            genomföra kommunaliseringen av svensk skola, och miljöpartisten
            argumenterade lika stenhårt för att den riskerade likvärdigheten
            och snarare ville stärka rektorerna än kommunerna. Då var det
            ett läge där uppenbart våra två partier drog andra slutsatser.
          </note>
          <note>
            Nu skedde det – och det fattades många andra beslut därefter.
            Vissa beslut var Daniel Riazats parti med på, vissa var mitt parti
            med på och vissa var inget av våra två partier med på utan andra
            partier drev igenom dem under de kommande åren. Sammantaget ledde
            dessa beslut till ett skolsystem där – för att återge Skolinspektionens
            sammanfattning – styrkedjan i dag brister.
          </note>
          <note>
            OECD beskrev detta tydligt när de under två veckor reste runt
            i Sverige. De frågade alla företrädare de mötte efter vem som
            är ansvarig för svensk skola. De fick många och långa svar, men
            de fick inte två lika svar. Inte två personer i det svenska skolsystemet
            kunde ge samma svar på frågan om vem som är ansvarig. Då brister
            styrkedjan – den fungerar inte.
          </note>
          <note>
            Nu har vi ett läge där Miljöpartiet har fått ansvaret att sitta
            i regeringen. Då är vi också ansvariga för att städa upp. En sådan
            uppstädning och stärkning av styrkedjan kan ske inom ramen för
            en skolkommission.
          </note>
          <note>
            Det kommer inte att vara lätt. Det finns i bland i debatten en
            tendens att beskriva saker som att det ska finnas antingen en
            statlig skola eller en kommunal skola. Begreppet kommunalisering
            och förstatligande leder tankarna dit. Men det är inte sant. Det
            har alltid varit så att stat och kommun har haft olika ansvar
            i svensk skola, och det ser likadant ut i dag. Ansvaret har flyttats
            lite fram och tillbaka till de olika aktörerna, men både stat
            och kommun har alltid varit med och haft olika former av ansvar
            för svensk skola. Så kommer det också alltid att vara.
          </note>
          <note>
            I skolkommissionen kommer man att diskutera vad som bör justeras
            i ansvarsfördelningen och hur den kan tydliggöras så att styrkedjan
            håller hela vägen från stat till enskilda lärare i klassrummen.
            Ekonomin som Daniel Riazat lyfter fram är en fråga.
          </note>
          <note>
            Vi drar slutsatsen, och den drogs också nyligen av Riksrevisionen,
            att vi i dag inte har en fungerande styrning av ekonomin till
            svensk skola från statligt håll på det sättet att vi vet att de
            beslut vi fattar verkligen leder till en finansiering som märks
            i klassrummet. Daniel Riazat och jag kan fatta beslut som ändrar
            förutsättningarna för de nationella proven på ett sätt så att
            de påverkar läraren i klassrummet, men vi vet inte om de pengar
            som sedan anslås verkligen landar i något som förbättrar förutsättningarna
            för lärarna att genomföra den nya uppgiften. Det har vi sett gång
            efter annan. Då brister möjligheterna att få ekonomin att fungera
            i styrkedjan.
          </note>
          <note>
            Daniel Riazat säger att detta är definitivt en fråga där vi behöver
            sam ­ syn. Jag håller verkligen med om det. En av de sämsta sakerna
            med kom ­ munaliseringen, oavsett vad man tyckte om det enskilda
            beslutet, var att beslutet var det första av många stora skolpolitiska
            beslut som genomdrevs av en mycket liten majoritet i Sveriges
            riksdag och mot många av lärarna. Skolpolitik som bedrivs på det
            sättet försvagar professionen. Då vet inte lärare och rektorer
            om det som sägs i dag gäller i morgon. Det är den tradi ­ tionen
            vi behöver bryta med. Det som görs ska vara förankrat bland lärar
            ­ nas organisationer och berett i politiken. Då är en skolkommission
            formen för att göra det.
          </note>
          <note type="speaker">
            Anf. 126 DANIEL RIAZAT (V):
          </note>
          <note>
            Herr talman! Tack, utbildningsministern, för svaret!
          </note>
          <note>
            Jag börjar bakifrån och kommenterar frågan om samsyn. Jag menar
            inte att samsyn innebär att man måste hålla med varandra om allting.
            Jag har nog varit tydlig under de månader jag har suttit i riksdagen
            om vilka frågor vi skiljer oss åt i uppfattning, till exempel
            den senaste överenskommelsen om betyg.
          </note>
          <note>
            Vi ska absolut lyssna på professionen. Där har utbildningsministern
            helt rätt. Sedan ska vi åtminstone diskutera mellan partierna.
          </note>
          <note>
            Det som är viktigt i denna kommission är att lyfta ut de frågor
            där vi kan komma överens. Jag anser att frågan om statligt huvudansvar
            för den svenska skolan är en sådan fråga där vi skulle kunna komma
            fram till flera överenskommelser. Därför är det viktigt att när
            frågan utformas, vilket är positivt, att vi är tydliga med att,
            även om paket med förslag läggs fram, lyfta ut vissa saker där
            vi kommer överens.
          </note>
          <note>
            Vad gäller definitionen av förstatligande av skola, kommunalisering
            eller statligt huvudansvar har utbildningsministern helt rätt.
            Det är därför jag använder mig av begreppet statligt huvudansvar.
            Det är precis vad jag menar. Jag menar inte att vi behöver ta
            över allt. Vi behöver inte sköta lokalfrågan, men vi kan vara
            arbetsgivare åt lärarna. En sådan grupp kan se över dessa frågor
            och se vad som gynnar barnen mest.
          </note>
          <note>
            Sedan vill jag bara påminna om att jag föddes 1991, så jag fanns
            knappt då!
          </note>
          <note type="speaker">
            Anf. 127 Utbildningsminister GUSTAV FRIDOLIN (MP):
          </note>
          <note>
            Herr talman! Vi ska akta oss lite för att tycka att vi i förväg
            ska orkestrera vad en skolkommission ska komma fram till och vad
            den ska samla sig i. Nu gör vi ett tungt och viktigt jobb med
            att granska bristerna i den svenska skolan. Det finns flera saker
            på bordet. Jag har nämnt Leif Lewins utredning samt Skolinspektionens
            och Riksrevisionens granskningar. Just nu slutförs OECD:s djupgranskning
            av svensk skola, som också utbildningsutskottet har fått djup
            information om. Dessa frågor kommer vi att lämna över till en
            svensk skolkommission där forskning, profession och politik möts.
          </note>
          <note>
            Det är viktigt att dessa representanter får möjlighet att titta
            på vilka de viktigaste frågorna är som lyfts fram och vad som
            kan vara vägen framåt, snarare än att vi i förväg säger att dessa
            saker är viktiga och att detta är vad de ska komma fram till.
            Det görs en del sådana utredningar där man redan från början har
            bestämt vad som ska komma fram, men kvaliteten i de utredningarna
            blir inte alltid den bästa. Med dessa stora problem behöver kommissionen
            få denna möjlighet.
          </note>
          <note>
            Det betyder inte att vi är passiva, utan jag har pekat på tre
            saker som kraftigt ökar vårt ansvarstagande för skolan. Det är
            fråga om investeringarna, nationella samlingen för läraryrket
            och det förändrade uppdraget till Statens skolverk att sluta utvecklingsavtal
            med enskilda huvudmän om utvecklingen på skolor med svaga resultat
            eller tuffa förutsättningar.
          </note>
          <note>
            Därutöver vill jag avsluta med att säga att för att detta ska
            fungera är det viktigt att alla ansvariga drar åt samma håll.
            Där kommer staten och kommunen att fortsätta att ha olika typer
            av ansvar för skolor. Det finns en McKinseyrapport där man talar
            om att vända ett skolsystem på sex år, men själva förutsättningen
            för att göra det är att alla drar åt samma håll. Jag kommer därför
            under året att träffa ledningarna för de svenska kommunerna och
            diskutera de investeringar vi vill göra och hur de kan knytas
            samman med de investeringar som kommunerna vill göra.
          </note>
          <note>
            Jag tänker lämna traditionen av utbildningsministrar som skyller
            skolans problem på kommunerna för att i stället söka samsyn.
          </note>
          <note>
            Överläggningen var härmed avslutad.
          </note>
          <note>
            § 26 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 5 mars
          </note>
          <note>
            2014/15:346 Patientens rätt att välja
          </note>
          <note>
            av Lotta Finstorp (M)
          </note>
          <note>
            till statsrådet Gabriel Wikström (S)
          </note>
          <note>
            2014/15:347 Utökade skjutövningar i Göteborgs skärgård
          </note>
          <note>
            av Hans Linde (V)
          </note>
          <note>
            till klimat- och miljöminister Åsa Romson (MP)
          </note>
          <note>
            2014/15:348 Förutsättningarna för kvinnors företagande i välfärdssektorn
          </note>
          <note>
            av Said Abdu (FP)
          </note>
          <note>
            till statsrådet Ardalan Shekarabi (S)
          </note>
          <note>
            2014/15:349 Elektronisk fotboja vid kontaktförbud
          </note>
          <note>
            av Johan Pehrson (FP)
          </note>
          <note>
            till justitie- och migrationsminister Morgan Johansson (S)
          </note>
          <note>
            2014/15:350 Genusperspektiv på hälsa
          </note>
          <note>
            av Barbro Westerholm (FP)
          </note>
          <note>
            till statsrådet Gabriel Wikström (S)
          </note>
          <note>
            2014/15:351 Konsekvenser av borttagande av den s.k. bortre parentesen
            i sjukförsäkringen
          </note>
          <note>
            av Mats Persson (FP)
          </note>
          <note>
            till socialförsäkringsminister Annika Strandhäll (S)
          </note>
          <note>
            2014/15:352 Bostadssituationen för utsatta kvinnor
          </note>
          <note>
            av Nina Lundström (FP)
          </note>
          <note>
            till statsrådet Mehmet Kaplan (MP)
          </note>
          <note>
            2014/15:353 Utrikes födda kvinnor på arbetsmarknaden
          </note>
          <note>
            av Erik Ullenhag (FP)
          </note>
          <note>
            till arbetsmarknadsminister Ylva Johansson (S)
          </note>
          <note>
            § 27 Anmälan om fråga för skriftligt svar
          </note>
          <note>
            Följande fråga för skriftligt svar hade framställts:
          </note>
          <note>
            den 5 mars
          </note>
          <note>
            2014/15:273 Ojnareskogen och bevarande av höga naturvärden
          </note>
          <note>
            av Jens Holm (V)
          </note>
          <note>
            till klimat- och miljöminister Åsa Romson (MP)
          </note>
          <note>
            § 28 Kammaren åtskildes kl. 14.58.
          </note>
          <note>
            Förhandlingarna leddes
          </note>
          <note>
            av talmannen från sammanträdets början till och med § 13 anf.
            39 (delvis),
          </note>
          <note>
            av förste vice talmannen därefter till och med § 19 anf. 80 (delvis),
          </note>
          <note>
            av talmannen därefter till och med § 24 anf. 116 och
          </note>
          <note>
            av förste vice talmannen därefter till sammanträdets slut.
          </note>
          <note>
            Vid protokollet
          </note>
          <note>
            ANDERS NORIN
          </note>
          <note>
            /Eva-Lena Ekman
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Anmälan om återtagande av plats i riksdagen
          </note>
          <note>
            § 3 Anmälan om ny ersättare
          </note>
          <note>
            § 4 Avsägelser
          </note>
          <note>
            § 5 Anmälan om kompletteringsval
          </note>
          <note>
            § 6 Anmälan om fördröjt svar på interpellation
          </note>
          <note>
            § 7 Ärende för hänvisning till utskott
          </note>
          <note>
            § 8 Svar på interpellation 2014/15:271 om anställningsvillkor
            och trygghet för löntagarna vid upphandling
          </note>
          <note>
            Anf. 1 Arbetsmarknadsminister YLVA JOHANSSON (S)
          </note>
          <note>
            Anf. 2 JONAS SJÖSTEDT (V)
          </note>
          <note>
            Anf. 3 LINDA SNECKER (V)
          </note>
          <note>
            Anf. 4 Arbetsmarknadsminister YLVA JOHANSSON (S)
          </note>
          <note>
            Anf. 5 JONAS SJÖSTEDT (V)
          </note>
          <note>
            Anf. 6 LINDA SNECKER (V)
          </note>
          <note>
            Anf. 7 Arbetsmarknadsminister YLVA JOHANSSON (S)
          </note>
          <note>
            Anf. 8 JONAS SJÖSTEDT (V)
          </note>
          <note>
            Anf. 9 Arbetsmarknadsminister YLVA JOHANSSON (S)
          </note>
          <note>
            § 9 Svar på interpellation 2014/15:301 om invandrade kvinnors
            situation på arbetsmarknaden
          </note>
          <note>
            Anf. 10 Arbetsmarknadsminister YLVA JOHANSSON (S)
          </note>
          <note>
            Anf. 11 AMINEH KAKABAVEH (V)
          </note>
          <note>
            Anf. 12 Arbetsmarknadsminister YLVA JOHANSSON (S)
          </note>
          <note>
            Anf. 13 AMINEH KAKABAVEH (V)
          </note>
          <note>
            Anf. 14 Arbetsmarknadsminister YLVA JOHANSSON (S)
          </note>
          <note>
            Anf. 15 AMINEH KAKABAVEH (V)
          </note>
          <note>
            Anf. 16 Arbetsmarknadsminister YLVA JOHANSSON (S)
          </note>
          <note>
            § 10 Svar på interpellation 2014/15:294 om migrationsregler som
            underlättar för företagande och investeringar i Sverige
          </note>
          <note>
            Anf. 17 Justitie- och migrationsminister MORGAN JOHANSSON (S)
          </note>
          <note>
            Anf. 18 LARS HJÄLMERED (M)
          </note>
          <note>
            Anf. 19 Justitie- och migrationsminister MORGAN JOHANSSON (S)
          </note>
          <note>
            Anf. 20 LARS HJÄLMERED (M)
          </note>
          <note>
            Anf. 21 Justitie- och migrationsminister MORGAN JOHANSSON (S)
          </note>
          <note>
            Anf. 22 LARS HJÄLMERED (M)
          </note>
          <note>
            Anf. 23 Justitie- och migrationsminister MORGAN JOHANSSON (S)
          </note>
          <note>
            § 11 Svar på interpellation 2014/15:295 om regeringens behandling
            av riksdagens tillkännagivanden
          </note>
          <note>
            Anf. 24 Justitie- och migrationsminister MORGAN JOHANSSON (S)
          </note>
          <note>
            Anf. 25 ANDREAS NORLÉN (M)
          </note>
          <note>
            Anf. 26 Justitie- och migrationsminister MORGAN JOHANSSON (S)
          </note>
          <note>
            Anf. 27 ANDREAS NORLÉN (M)
          </note>
          <note>
            Anf. 28 Justitie- och migrationsminister MORGAN JOHANSSON (S)
          </note>
          <note>
            Anf. 29 ANDREAS NORLÉN (M)
          </note>
          <note>
            Anf. 30 Justitie- och migrationsminister MORGAN JOHANSSON (S)
          </note>
          <note>
            § 12 Svar på interpellation 2014/15:305 om misstänkta terrorister
            som får uppehållstillstånd i Sverige
          </note>
          <note>
            Anf. 31 Justitie- och migrationsminister MORGAN JOHANSSON (S)
          </note>
          <note>
            Anf. 32 MATHIAS SUNDIN (FP)
          </note>
          <note>
            Anf. 33 Justitie- och migrationsminister MORGAN JOHANSSON (S)
          </note>
          <note>
            Anf. 34 MATHIAS SUNDIN (FP)
          </note>
          <note>
            Anf. 35 Justitie- och migrationsminister MORGAN JOHANSSON (S)
          </note>
          <note>
            Anf. 36 MATHIAS SUNDIN (FP)
          </note>
          <note>
            Anf. 37 Justitie- och migrationsminister MORGAN JOHANSSON (S)
          </note>
          <note>
            § 13 Svar på interpellation 2014/15:318 om en effektivare rättskedja
          </note>
          <note>
            Anf. 38 Justitie- och migrationsminister MORGAN JOHANSSON (S)
          </note>
          <note>
            Anf. 39 BEATRICE ASK (M)
          </note>
          <note>
            Anf. 40 Justitie- och migrationsminister MORGAN JOHANSSON (S)
          </note>
          <note>
            Anf. 41 BEATRICE ASK (M)
          </note>
          <note>
            Anf. 42 Justitie- och migrationsminister MORGAN JOHANSSON (S)
          </note>
          <note>
            Anf. 43 BEATRICE ASK (M)
          </note>
          <note>
            Anf. 44 Justitie- och migrationsminister MORGAN JOHANSSON (S)
          </note>
          <note>
            § 14 Svar på interpellation 2014/15:319 om en effektiv kriminalvård
            och färre återfall
          </note>
          <note>
            Anf. 45 Justitie- och migrationsminister MORGAN JOHANSSON (S)
          </note>
          <note>
            Anf. 46 BEATRICE ASK (M)
          </note>
          <note>
            Anf. 47 Justitie- och migrationsminister MORGAN JOHANSSON (S)
          </note>
          <note>
            Anf. 48 BEATRICE ASK (M)
          </note>
          <note>
            Anf. 49 Justitie- och migrationsminister MORGAN JOHANSSON (S)
          </note>
          <note>
            Anf. 50 BEATRICE ASK (M)
          </note>
          <note>
            Anf. 51 Justitie- och migrationsminister MORGAN JOHANSSON (S)
          </note>
          <note>
            § 15 Svar på interpellation 2014/15:252 om försvaret och höjda
            arbetsgivaravgifter för unga
          </note>
          <note>
            Anf. 52 Försvarsminister PETER HULTQVIST (S)
          </note>
          <note>
            Anf. 53 HANS WALLMARK (M)
          </note>
          <note>
            Anf. 54 Försvarsminister PETER HULTQVIST (S)
          </note>
          <note>
            Anf. 55 HANS WALLMARK (M)
          </note>
          <note>
            Anf. 56 Försvarsminister PETER HULTQVIST (S)
          </note>
          <note>
            Anf. 57 HANS WALLMARK (M)
          </note>
          <note>
            Anf. 58 Försvarsminister PETER HULTQVIST (S)
          </note>
          <note>
            § 16 Svar på interpellation 2014/15:306 om hemvärnets betydelse
            i det nya säkerhetsläget
          </note>
          <note>
            Anf. 59 Försvarsminister PETER HULTQVIST (S)
          </note>
          <note>
            Anf. 60 JAN R ANDERSSON (M)
          </note>
          <note>
            Anf. 61 Försvarsminister PETER HULTQVIST (S)
          </note>
          <note>
            Anf. 62 JAN R ANDERSSON (M)
          </note>
          <note>
            Anf. 63 Försvarsminister PETER HULTQVIST (S)
          </note>
          <note>
            Anf. 64 JAN R ANDERSSON (M)
          </note>
          <note>
            Anf. 65 Försvarsminister PETER HULTQVIST (S)
          </note>
          <note>
            § 17 Svar på interpellation 2014/15:323 om FXM och ett transparent
            svenskt exportfrämjande
          </note>
          <note>
            Anf. 66 Försvarsminister PETER HULTQVIST (S)
          </note>
          <note>
            Anf. 67 LENA ASPLUND (M)
          </note>
          <note>
            Anf. 68 Försvarsminister PETER HULTQVIST (S)
          </note>
          <note>
            Anf. 69 LENA ASPLUND (M)
          </note>
          <note>
            Anf. 70 Försvarsminister PETER HULTQVIST (S)
          </note>
          <note>
            Anf. 71 LENA ASPLUND (M)
          </note>
          <note>
            Anf. 72 Försvarsminister PETER HULTQVIST (S)
          </note>
          <note>
            § 18 Svar på interpellation 2014/15:308 om Nordiska utvecklingsfonden
          </note>
          <note>
            Anf. 73 Statsrådet ISABELLA LÖVIN (MP)
          </note>
          <note>
            Anf. 74 JAN LINDHOLM (MP)
          </note>
          <note>
            Anf. 75 Statsrådet ISABELLA LÖVIN (MP)
          </note>
          <note>
            Anf. 76 JAN LINDHOLM (MP)
          </note>
          <note>
            Anf. 77 Statsrådet ISABELLA LÖVIN (MP)
          </note>
          <note>
            Anf. 78 JAN LINDHOLM (MP)
          </note>
          <note>
            § 19 Svar på interpellation 2014/15:219 om åtgärder för att förebygga
            och förhindra terrorism
          </note>
          <note>
            Anf. 79 Statsrådet ANDERS YGEMAN (S)
          </note>
          <note>
            Anf. 80 ANTI AVSAN (M)
          </note>
          <note>
            Anf. 81 Statsrådet ANDERS YGEMAN (S)
          </note>
          <note>
            Anf. 82 ANTI AVSAN (M)
          </note>
          <note>
            Anf. 83 Statsrådet ANDERS YGEMAN (S)
          </note>
          <note>
            Anf. 84 ANTI AVSAN (M)
          </note>
          <note>
            Anf. 85 Statsrådet ANDERS YGEMAN (S)
          </note>
          <note>
            § 20 Svar på interpellation 2014/15:253 om unga lagöverträdare
          </note>
          <note>
            Anf. 86 Statsrådet ANDERS YGEMAN (S)
          </note>
          <note>
            Anf. 87 ELLEN JUNTTI (M)
          </note>
          <note>
            Anf. 88 Statsrådet ANDERS YGEMAN (S)
          </note>
          <note>
            Anf. 89 ELLEN JUNTTI (M)
          </note>
          <note>
            Anf. 90 Statsrådet ANDERS YGEMAN (S)
          </note>
          <note>
            Anf. 91 ELLEN JUNTTI (M)
          </note>
          <note>
            Anf. 92 Statsrådet ANDERS YGEMAN (S)
          </note>
          <note>
            § 21 Svar på interpellation 2014/15:255 om MSB:s utbildningsverksamhet
          </note>
          <note>
            Anf. 93 Statsrådet ANDERS YGEMAN (S)
          </note>
          <note>
            Anf. 94 LENA ASPLUND (M)
          </note>
          <note>
            Anf. 95 Statsrådet ANDERS YGEMAN (S)
          </note>
          <note>
            Anf. 96 LENA ASPLUND (M)
          </note>
          <note>
            Anf. 97 Statsrådet ANDERS YGEMAN (S)
          </note>
          <note>
            Anf. 98 LENA ASPLUND (M)
          </note>
          <note>
            Anf. 99 Statsrådet ANDERS YGEMAN (S)
          </note>
          <note>
            § 22 Svar på interpellation 2014/15:270 om rekrytering av deltidsbrandmän
          </note>
          <note>
            Anf. 100 Statsrådet ANDERS YGEMAN (S)
          </note>
          <note>
            Anf. 101 JAN R ANDERSSON (M)
          </note>
          <note>
            Anf. 102 Statsrådet ANDERS YGEMAN (S)
          </note>
          <note>
            Anf. 103 JAN R ANDERSSON (M)
          </note>
          <note>
            Anf. 104 Statsrådet ANDERS YGEMAN (S)
          </note>
          <note>
            Anf. 105 JAN R ANDERSSON (M)
          </note>
          <note>
            Anf. 106 Statsrådet ANDERS YGEMAN (S)
          </note>
          <note>
            § 23 Svar på interpellation 2014/15:284 om onyktra och körkortslösa
            chaufförer
          </note>
          <note>
            Anf. 107 Statsrådet ANDERS YGEMAN (S)
          </note>
          <note>
            Anf. 108 STEN BERGHEDEN (M)
          </note>
          <note>
            Anf. 109 Statsrådet ANDERS YGEMAN (S)
          </note>
          <note>
            Anf. 110 STEN BERGHEDEN (M)
          </note>
          <note>
            Anf. 111 Statsrådet ANDERS YGEMAN (S)
          </note>
          <note>
            Anf. 112 STEN BERGHEDEN (M)
          </note>
          <note>
            Anf. 113 Statsrådet ANDERS YGEMAN (S)
          </note>
          <note>
            § 24 Svar på interpellation 2014/15:302 om säkerheten för den
            judiska minoriteten i Sverige
          </note>
          <note>
            Anf. 114 Statsrådet ANDERS YGEMAN (S)
          </note>
          <note>
            Anf. 115 ROGER HADDAD (FP)
          </note>
          <note>
            Anf. 116 Statsrådet ANDERS YGEMAN (S)
          </note>
          <note>
            Anf. 117 ROGER HADDAD (FP)
          </note>
          <note>
            Anf. 118 Statsrådet ANDERS YGEMAN (S)
          </note>
          <note>
            Anf. 119 ROGER HADDAD (FP)
          </note>
          <note>
            Anf. 120 Statsrådet ANDERS YGEMAN (S)
          </note>
          <note>
            § 25 Svar på interpellation 2014/15:285 om statligt huvudansvar
            för skolan
          </note>
          <note>
            Anf. 121 Utbildningsminister GUSTAV FRIDOLIN (MP)
          </note>
          <note>
            Anf. 122 DANIEL RIAZAT (V)
          </note>
          <note>
            Anf. 123 Utbildningsminister GUSTAV FRIDOLIN (MP)
          </note>
          <note>
            Anf. 124 DANIEL RIAZAT (V)
          </note>
          <note>
            Anf. 125 Utbildningsminister GUSTAV FRIDOLIN (MP)
          </note>
          <note>
            Anf. 126 DANIEL RIAZAT (V)
          </note>
          <note>
            Anf. 127 Utbildningsminister GUSTAV FRIDOLIN (MP)
          </note>
          <note>
            § 26 Anmälan om interpellationer
          </note>
          <note>
            § 27 Anmälan om fråga för skriftligt svar
          </note>
          <note>
            § 28 Kammaren åtskildes kl. 14.58.
          </note>
          <note>
            Tryck: Elanders, Vällingby 2015
          </note>
        </div>
      </body>
    </text>
  </TEI>
</teiCorpus>
