<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201415</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201415</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201415--22</head>
          <docDate when="2014-11-14">2014-11-14</docDate>
        </div>
      </front>
      <body>
        <div>
          <note>
            § 1 Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2014/15:108
          </note>
          <note>
            Till riksdagen
          </note>
          <note>
            Interpellation 2014/15:108 Sysselsättningseffekter av särskild
            löneskatt för pensionärer
          </note>
          <note>
            av Jan Ericson (M)
          </note>
          <note>
            Interpellationen kommer att besvaras fredagen den 28 november
            2014.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Stockholm den 12 november 2014
          </note>
          <note>
            Finansdepartementet
          </note>
          <note>
            Magdalena Andersson (S)
          </note>
          <note>
            Enligt uppdrag
          </note>
          <note>
            Rikard Jermsten
          </note>
          <note>
            Expeditions- och rättschef
          </note>
          <note>
            § 2 Anmälan om faktapromemoria
          </note>
          <note>
            Förste vice talmannen anmälde att följande faktapromemoria om
            förslag från Europeiska kommissionen hade kommit in och överlämnats
            till utskott:
          </note>
          <note>
            2014/ 15:FPM 9 Förordning om flerartsplan för Östersjön KOM(2014)
            614 till miljö- och jordbruksutskottet
          </note>
          <note>
            § 3 Anmälan om granskningsrapport
          </note>
          <note>
            Förste vice talmannen anmälde att följande granskningsrapport
            hade kommit in från Riksrevisionen:
          </note>
          <note>
            RiR 2014:22 Primärvårdens styrning – efter behov eller efterfrågan?
          </note>
          <note>
            § 4 Ärende för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Redogörelse
          </note>
          <note>
            2014/ 15:JO 1 till konstitutionsutskottet
          </note>
          <note>
            § 5 Svar på interpellation 2014/15:79 om vargförvaltningen i
            de mellersta länen
          </note>
          <note type="speaker">
            Anf. 1 Klimat- och miljöminister ÅSA ROMSON (MP):
          </note>
          <note>
            Herr talman! Ulf Berg har frågat mig hur jag avser att verka
            för att vi ska få en realistisk och långsiktig rovdjursförvaltning
            som säkrar en gynnsam bevarandestatus för våra rovdjur och samtidigt
            värnar människors förutsättningar. Han har vidare frågat mig hur
            jag kommer att säkerställa att Naturvårdsverkets arbete med rovdjursförvaltningen
            ligger i linje med den av riksdagen beslutade rovdjurspolitiken
            med ökad decentralisering och ökat mandat till länsstyrelserna.
          </note>
          <note>
            Jag vill inledningsvis framhålla att regeringen anser att Sverige
            ska ha långsiktigt livskraftiga stammar av rovdjur som ger en
            biologisk mångfald, bidrar till att uppnå riksdagens miljökvalitetsmål
            och lever upp till EU ‑ rätten, samtidigt som tamdjurshållning
            inte påtagligt försvåras och socioekonomisk hänsyn tas.
          </note>
          <note>
            Det behövs mer samverkan mellan dem som berörs av rovdjurspolitiken
            och en respekt för både människa och rovdjur. Regeringen anser
            att rovdjursförvaltningen behöver utvecklas för att miljökvalitetsmålen
            ska uppnås och att ersättningarna för att förebygga och ersätta
            rovdjursskador på tamdjur bör höjas. Regeringen föreslår därför
            i budgetpropositionen att ytterligare 20 miljoner kronor anslås
            för detta ändamål. Det är min förhoppning att konflikterna kring
            rovdjurspolitiken kan förebyggas bättre.
          </note>
          <note>
            Som en följd av riksdagens godkännande av propositionen En hållbar
            rovdjurspolitik 2013 beslutade den tidigare regeringen att ändra
            jaktförordningen så att Naturvårdsverket har fått ökad möjlighet
            att delegera rätten att fatta beslut om både skydds- och licensjakt
            på stora rovdjur till länsstyrelserna. Naturvårdsverket beslutade
            i januari 2014 att delegera rätten att fatta beslut om skyddsjakt
            på varg, björn och lodjur till alla länsstyrelser utom på Gotland.
            Beslut om skyddsjakt är en viktig del av rovdjursförvaltningen,
            och det är en styrka om besluten fattas regionalt av länsstyrelserna
            på de platser där problem med störande individer uppstår.
          </note>
          <note>
            När det gäller licensjakt på varg beslutade Naturvårdsverket
            den 30 oktober i år att delegera rätten att besluta om licensjakt
            på varg till länsstyrelserna i det mellersta rovdjursförvaltningsområdet.
            Genom Naturvårdsverkets beslut att delegera rätten att fatta beslut
            om skydds- och licensjakt har det getts ett ökat mandat till länsstyrelserna,
            och därmed har rovdjursförvaltningen decentraliserats.
          </note>
          <note>
            Frågan om ifall Naturvårdsverkets beslut om licensjakt de senaste
            två åren har varit utformade på ett sätt som är förenligt med
            Sveriges åtaganden enligt art- och habitatdirektivet är föremål
            för prövning i svensk domstol. Beslut om licensjakt under 2013
            är föremål för prövning i kammar rätt, och beslut om licensjakt
            under 2014 är föremål för prövning i förvaltningsrätt. Regeringen
            följer noggrant domstolarnas prövning av dessa beslut.
          </note>
          <note>
            EU-kommissionen har haft invändningar mot tidigare beslut att
            tillåta licensjakt på varg, och i den frågan finns ett överträdelseärende.
            Kommis ­ sionen har också ifrågasatt utformningen av det svenska
            regelverket avse ­ ende rätten att överklaga vissa beslut om jakt
            i förhållande till svenskt åta ­ gande enligt Århuskonventionen
            och kommissionens tolkning av EU-rät ­ ten. Även i den frågan
            finns ett pågående överträdelseärende gentemot EU. Regeringen
            följer dessa ärendens behandling.
          </note>
          <note type="speaker">
            Anf. 2 ULF BERG (M):
          </note>
          <note>
            Herr talman! Anledningen till att jag ställde frågan var en hel
            del braskande rubriker, som att vargjakt splittrar regeringen.
            Statsrådet Åsa Romson var ute och – i varje fall som man kan tolka
            det – ville att både regeringen och Naturvårdsverket skulle ändra
            sin uppfattning och sina beslut.
          </note>
          <note>
            Naturligtvis ser jag som riksdagsledamot otroligt allvarligt
            på om det skulle vara den rådande idén, att man ska ta egna initiativ
            i regeringen och inte låtsas om de beslut som Sveriges riksdag
            har fattat. Det är en fantastiskt stor majoritet som är överens
            om hur förvaltningen av varg ska ske. Har man då en otroligt svag
            minoritetsregering – den svagaste under detta sekel – och har
            ett parti som är ganska litet i denna svaga regering är det lite
            skrämmande om man inte håller sig till de demokratiska spelreglerna.
          </note>
          <note>
            Det som ändå får betecknas som glädjande är att svaret på interpella
            ­ tionen säger något annat. Jag kan få ett intryck av att någon
            har tagit stats ­ rådet i örat och sagt: Hallå där, regeringen
            har bara en politik.
          </note>
          <note>
            Jag är inte helt nöjd med svaret, men det är i alla fall ett
            steg i rätt riktning. Det står bland annat: ”Det behövs mer samverkan
            mellan dem som berörs av rovdjurspolitiken och en respekt för
            både människa och rovdjur.”
          </note>
          <note>
            Då ska vi minnas det brev som åtta landshövdingar skrev, som
            väl var en av anledningarna till den debatt som blev. De var besvikna
            på Naturvårdsverket, som inte hade lyssnat när åtta länsstyrelser
            hade samverkat mellan jägare, befolkning och bevarandeintressen
            och hade kommit fram till ett gemensamt beslut. Då överprövade
            Naturvårdsverket det och satte en annan gräns.
          </note>
          <note>
            Gränsen är lite intressant. Sverige ska ju enligt artikel 17
            rapportera vart femte år om gynnsam bevarandestatus. Jag har fått
            underrättelse om att man under 2013 har anmält 270 vargar. Det
            beslutet gäller till 2019. Vi kan sedan tidigare konstatera att
            EU-domstolen exempelvis när man diskuterade en överträdelse beträffande
            Finland aldrig ifrågasatte de inrapporterade siffrorna från Finland
            om antalet vargar. Det har inte gjorts i Sverige heller. Det är
            inte Sveriges riksdag som har beslutat att i den här rapporten
            leverera 270 vargar som gynnsam bevarandestatus, utan det är Naturvårdsverket.
          </note>
          <note>
            Utifrån det är det allvarligt om man försöker få en annan numerär
            utan att det tas ett nytt beslut i Sveriges riksdag – det är ändå
            här besluten fattas. Jag, som lever i varglänen och ser problemen,
            tycker att vi nu måste få till en förvaltning av varg. Det är
            också för vargens skull, för just nu är acceptansen i varglänen
            otroligt låg. Jag tror inte att alla följer den lagstiftning som
            finns. Jag tror också att om vi får til l en förvaltning kommer
            vi att få en helt annan syn på detta.
          </note>
          <note>
            Att det skulle vara brist på vargar är inte aktuellt. Vi hade
            i fjol 36 föryngringar med i snitt fyra valpar, och efter ett
            år fanns det fyra valpar kvar.
          </note>
          <note type="speaker">
            Anf. 3 RUNAR FILPER (SD):
          </note>
          <note>
            Herr talman! Jag är själv värmlänning och lever i det område
            i Sunne kommun där det nästan är som tätast med vargrevir i mellersta
            och norra Värmland. Det finns ett trettiotal revir i Värmland.
            Om man ser på en karta kan man se att det inte finns något område
            i Värmland som inte har vargrevir. Det är ett tjugotal föryngringar,
            vilket ger vid handen kanske 200 vargar. Många tror att det är
            betydligt fler.
          </note>
          <note>
            Man hör jägare som berättar att de inte såg någon älg på hela
            veckan men har sett flockar med vargar som rör sig i området.
            Man måste vara lyhörd för vad befolkningen i skogsbygderna kan
            acceptera.
          </note>
          <note>
            Man har genom årtiondena kunnat idka friluftsliv, hålla tamboskap
            och jaga det villebråd man förvaltar. Man har kunnat vårda och
            känna trygghet med sin kultur, landsbygdsbygdens kultur – naturen,
            skogen, friheten, jakten och tamdjuren, oavsett om det är nöt,
            får, getter eller hästar som man håller. Man har kunnat känna
            trygghet i sina fritidssysslor och för sina jakthundar.
          </note>
          <note>
            Nu har tiderna förändrats i och med den stora koncentration av
            varg som finns i västra delen av Svealand. Många är förbittrade
            över det ointresse som myndigheterna visar för det beslut som
            är fattat av tjänstemän som bor långt bort från vargreviren.
          </note>
          <note>
            Djurägare känner otrygghet, och jägare är frustrerade över att
            viltet minskar dramatiskt och över att de inte längre kan bedriva
            löshundsjakt på samma vis som de har kunnat göra i många år. Det
            är ett stort avbräck och en stor stympning av den frihet som många
            jägare tidigare har haft.
          </note>
          <note>
            Vi har tidigare sett miljöministerns uttalanden och vädjan om
            att ställa in licensjakten. Jag förstår att miljöministern kanske
            inte ens kan ana den frustration och besvikelse som upplevs i
            framför allt Värmland, Dalarna och Örebro som hyser den stora
            koncentrationen av varg.
          </note>
          <note>
            Att leva i verkligheten och att ta beslut i verkligheten kräver
            en fungerande regional förvaltning med beslut nära folk. Naturvårdsverkets
            beslut är därför problematiskt i och med att hänsyn inte togs
            till den överkoncentration som flera län brottas med. För Värmlands
            del föreslog länsstyrelsens viltförvaltningsdelegation fem till
            sju föryngringar. Men Naturvårdsverket anser ändå att det ska
            finnas elva föryngringar i Värmland, vilket ger vid handen ca
            110 vargar. Man verkar inte ha lyssnat på vare sig viltför valtningsdelegationerna
            eller samverkansrådet och de åtta landshövdingarna i mellersta
            förvaltningsområdet. Decentraliseringen verkar alltså inte ha
            fungerat fullt ut när det gäller den nya regionaliseringen av
            rovdjurspolitiken.
          </note>
          <note type="speaker">
            Anf. 4 ANDERS SCHRÖDER (MP):
          </note>
          <note>
            Herr talman! Den biologiska mångfalden är någonting som vi måste
            värna. I likhet med många andra värden är det någonting som de
            flesta partier håller med om, åtminstone i teorin. Tyvärr är engagemanget
            inte lika utbrett i praktiken.
          </note>
          <note>
            Den svenska vargen är en vital del av ekosystemet. I egenskap
            av toppredator påverkar den också resten av ekosystemet, till
            exempel genom att fälla klövdjur i sämre skick och lämna efter
            sig kadaver som gynnar en rad andra arter.
          </note>
          <note>
            När vi hör om utrotningshotade arter i andra länder känner vi
            ofta att det är viktigt att bevara dem. Det är många som har stött
            bevarandet av tigrar, elefanter, noshörningar och andra djur som
            genom mänsklig påverkan tyvärr har minskat snabbt i antal. Engagemanget
            för att skydda dessa djur är stort.
          </note>
          <note>
            Men vi måste också sopa rent framför vår egen dörr. Därför är
            frågan om licensjakt viktig.
          </note>
          <note>
            Vi vet att den svenska vargen har stora problem med inavel. Majoriteten
            av populationen härstammar från ett fåtal individer. Att i det
            läget ytterligare urholka vargstammen är inte förenligt med en
            gynnsam bevarandestatus. Det är därför som den svenska regeringen
            kritiseras från EU-håll när vi har planerat att genomföra en licensjakt.
          </note>
          <note>
            En seriös rovdjurspolitik måste naturligtvis bygga på en långsiktigt
            livskraftig vargstam. Därför handlar det både om att introducera
            nya vargar till populationen för att minska graden av inavel som
            på sikt hotar stammens överlevnad och om att se till att stammen
            som helhet är stor nog. En licensjakt hotar dessa värden, inte
            minst då vi vet att det i praktiken är mycket svårt att under
            en licensjakt freda genetiskt viktiga vargar. Samtidigt är det
            naturligtvis viktigt att lyssna på de boende i närområdet som
            har upplevt att vargen kan utgöra ett problem mot deras ekonomi
            genom att exempelvis riva boskap.
          </note>
          <note>
            Min fråga till statsrådet är: Hur kan vi värna den biologiska
            mångfalden och samtidigt ge människor i närområdet stöd när deras
            boskap attackeras?
          </note>
          <note type="speaker">
            Anf. 5 TOMAS TOBÉ (M):
          </note>
          <note>
            Herr talman! Jag vill tacka statsrådet för svaret och tacka Ulf
            Berg från Moderaterna för den utmärkta interpellationen.
          </note>
          <note>
            När jag läste svaret från statsrådet tyckte jag att det på vissa
            punkter var klargörande. Jag skulle faktiskt kunna säga att det
            finns delar i det som jag välkomnar.
          </note>
          <note>
            Samtidigt upplever jag att det här ändå finns ett antal frågetecken
            om vad det egentligen är som gäller framåt. Inte minst blir jag
            fundersam när jag lyssnar på en partikamrat till statsrådet som
            återigen håller ett tal mot licensjakt.
          </note>
          <note>
            Jag är väl medveten om att man inte ska tro på allting som man
            läser i medierna. Men om det är korrekt återgett blir jag ändå
            lite fundersam. Såvitt jag förstår uttryckte sig vice statsminister
            Åsa Romson på följande sätt: Landsbygdsministern har valt att
            inte lyssna. Vi är oense i frågan.
          </note>
          <note>
            Landsbygdsministern säger: Det finns ingen anledning från regeringens
            sida att ifrågasätta Naturvårdsverkets bedömning.
          </note>
          <note>
            Givetvis kan olika politiska partier göra olika bedömningar,
            men nog lär väl regeringen ändå vara medveten om att man är kollektivt
            ansvarig för sina beslut? Då blir jag lite fundersam kring vilka
            besked som kommer att gälla framåt.
          </note>
          <note>
            För en regering som kallar sig för en samarbetsregering – jag
            förstår att man behöver ha den inställningen – och som är så historiskt
            svag som den här regeringen är och dessutom består av bara två
            partier, är det viktigt att försöka hitta breda överenskommelser
            i denna kammare. Men då kan det vara en god idé att man åtminstone
            klarar av samarbetet i den egna regeringen.
          </note>
          <note>
            Herr talman! Jag har två ytterligare frågor som jag hoppas att
            Åsa Romson kan ge svar på. För det första: Vad är regeringens
            gemensamma bedömning? För det andra: Kan vice statsministern garantera
            att möjligheten till licensjakt inte kommer att tas bort ur jaktförordningen
            under denna mandatperiod?
          </note>
          <note type="speaker">
            Anf. 6 Klimat- och miljöminister ÅSA ROMSON (MP):
          </note>
          <note>
            Herr talman! Jag tackar för en engagerad debatt bland riksdagens
            ledamöter. Det är inte ovanligt att vi diskuterar vargfrågan i
            riksdagen. Som klimat- och miljöminister ser jag fram emot många
            debatter om hur vi på ett hållbart sätt kan förvalta våra rovdjursstammar
            och i övrigt bidra till en biologisk mångfald i skogslandskapen.
          </note>
          <note>
            Jag är mycket medveten om den större diskussionen i hela vårt
            avlånga land, och jag är väl medveten om problemen, inte minst
            när det gäller hållande av tamboskap och tamdjur i förhållande
            till rovdjur. Det finns en mycket drastisk konflikt i detta sammanhang
            när det gäller själva konstituerandet av hur den biologiska ordningen
            ser ut. Det handlar å ena sidan om bytesdjur och å andra sidan
            om rovdjur.
          </note>
          <note>
            Jag är starkt förvissad om, vilket är regeringens gemensamma
            starka uppfattning, att vi ska fortsätta verka för att utveckla
            och skydda den tamboskap och de tamdjur som hamnar i denna konflikt.
            Därför blev jag glad när jag på nyheterna häromdagen hörde att
            man hade börjat utvärdera en del metoder från landsbygdsuniversiteten
            om hur man ytterligare kan skydda bland annat jakthundar. Men
            det handlar även om metodutveckling när det gäller tamboskap.
            Detta är ett område som vi definitivt måste utveckla.
          </note>
          <note>
            Det är en anledning till den budgethöjning som den här regeringen
            har gjort jämfört med den tidigare regeringen i fråga om bättre
            skyddsmetoder men naturligtvis även rimliga ersättningar. Vi ska
            nämligen veta att en hel del av konflikterna, inte minst när det
            gäller renskötare och andra, handlar om ersättningsnivåerna för
            viltskador. Det är skador som vi i samhället kollektivt måste
            ta ansvar för eftersom det handlar om ett gemensamt ansvar att
            bevara den biologiska mångfalden. Det ska inte bara enskilda tamboskapsägare
            i det här landet ta ansvar för. Där är jag glad att vi kan se
            att en del ersättningsnivåer kommer att höjas. Jag tycker att
            det är ett viktigt bidrag i dessa konfliktområden.
          </note>
          <note>
            Interpellanten tar upp en annan sak, och jag ska hålla mig till
            det eftersom det i första hand är interpellantens debatt. Jag
            noterar att interpellationen ställdes innan Naturvårdsverkets
            beslut inför vintern kom och med anledning av deras beslut om
            decentralisering av licensjakten.
          </note>
          <note>
            Jag konstaterar att decentraliseringstankarna är viktiga, både
            i det som utformades av riksdagen efter beslut om den förra regeringens
            rovdjursproposition och när det gäller de traditioner för beslut
            om skyddsjakt länsstyrelserna har utvecklat. Det är nämligen viktigt
            att man har en närmare relation mellan beslutsfattare för skyddsjakt
            när man ser att tamboskap drabbas och andra incidenter inträffar,
            så att man har någon att vända sig till. Det är en stark del.
          </note>
          <note>
            Jag fick också frågan om regeringens gemensamma bedömning, och
            jag antar att det handlar om bedömning av vargstammens livskraftiga
            beståndsdel. Jag kan säga att det naturligtvis pågår löpande undersökningar
            av detta. Det är regeringens ansvar att löpande undersöka och
            hålla sig informerad om de bedömningar av vargstammen som forskare
            och vetenskapsmän gör. Det kommer vi alltså att följa löpande.
            Vi har just nu ingen bedömning som härstammar från tiden under
            det här regeringsinnehavet, utan de senaste rapporterna kom under
            den tidigare regeringen. Det kommer dock att komma sådana rapporter
            till den här regeringen också.
          </note>
          <note>
            När det gäller frågan huruvida man ska garantera att licensjakt
            kommer att finnas varje vinter och att det ska gälla ett visst
            antal, vilket jag antar är det interpellanten vill säga, är det
            naturligtvis inget löfte någon minister kan ge i den här talarstolen
            framöver. Det måste i stället baseras på att man följer de lagar,
            regler och internationella konventioner Sverige har skrivit på.
          </note>
          <note type="speaker">
            Anf. 7 ULF BERG (M):
          </note>
          <note>
            Herr talman! Då fick man skäl att vara orolig. Det var nämligen
            ett ganska klart besked om att det inte finns några garantier
            för licensjakt.
          </note>
          <note>
            Jag tror att det är väldigt viktigt att vi förvaltar vargen som
            vi gör med alla andra djur. Vi hade en liknande debatt också innan
            jakten på björn och lo kom till, och jag vill påstå att ingen
            i dag har några större bekymmer med det. I Dalarna var licensen
            på 64 björnar, om jag kommer ihåg det rätt, med lite restriktioner
            gällande honbjörn och liknande. Det sköts alltså inte lika många,
            men det var ingen debatt om det.
          </note>
          <note>
            Det är klart att man kan freda biologiskt viktiga vargar. Det
            är ingen som helst konst. Enligt min uppfattning ska man nämligen
            när man förvaltar varg se till att hela reviret tas bort, och
            då ska man utgå från revir som ställer till mycket bekymmer –
            där vargen tar hästar, katter, hundar och så vidare och springer
            inne på skolgårdar och liknande. Det är inget Naturvårdsverket
            tycker är ett skäl att utöva skyddsjakt.
          </note>
          <note>
            Det är klart att vi måste få en helt annan syn för att öka acceptansen,
            nämligen att vara väldigt frikostig med skyddsjakt när vi har
            problemindivider. Det kommer också naturligtvis att räknas ifrån
            det antal man kommer att besluta om för en licensjakt.
          </note>
          <note>
            Man kan ju diskutera varför Tivedenvargarna inte får någon föryngring.
            Om jag inte är helt ute och seglar är så nämligen inte fallet.
            Troligtvis beror det på att Örebro är fullt. Det finns inte geografiska
            utrymmen att bilda ett revir. Jag är från Dalarna, vilket kanske
            hörs, men ska vi titta på tätheten vad gäller vargrevir är Örebro
            väldigt hårt drabbat – liksom naturligtvis Värmland, vilket vi
            har hört. Då måste man kanske vid förvaltning av varg se till
            att skapa utrymme för att genetiskt viktiga vargar också kan bilda
            revir.
          </note>
          <note>
            Många av oss som bor på landsbygden och i glesbygden är intresserade
            jägare. Det är ett av skälen till att man bosätter sig där. Vi
            vet alla att urba ­ niseringen i detta land går i ett rasande
            tempo. Det är inte bara så att människor vill flytta till huvudstaden,
            utan man flyttar från landet till tät ­ orten inom de flesta kommuner.
            Det påverkar byskolan, övrig service och liknande. Då är det väldigt
            viktigt att de som har intresse för djur och natur också får vara
            delaktiga i det jobbet och se till att vi får en bra förvaltning.
          </note>
          <note>
            Det jag är väldigt förundrad över är att vi har en ny lagstiftning
            för förvaltning av älg, och där frågar vi till och med Skogsstyrelsen
            hur mycket mat det finns och gör bedömningar på olika nivåer om
            skogsskador och liknande. När det gäller varg verkar man dock
            inte fundera över hur maten ser ut och hur övriga stammar ser
            ut. Om man tar Värmland som exempel lär det ju finnas områden
            i norra Värmland där det finns en älg på 1 000 hektar. Är man
            något insatt i det vet man att man borde ha slutat jaga älg för
            länge sedan.
          </note>
          <note>
            Det här är ju ett samspel som människan är inblandad i, och rätt
            förvaltat kommer vi att få det att fungera. Så länge det ska styras
            från Södermalm och Miljöpartiet kommer problematiken dock att
            fortsätta, och jag hoppas nu att den breda majoriteten i riksdagen
            får sin vilja igenom så att demokratin börjar fungera på denna
            punkt.
          </note>
          <note type="speaker">
            Anf. 8 RUNAR FILPER (SD):
          </note>
          <note>
            Herr talman! Jag känner mig inte helt trygg med ministerns hållning
            när man anar att regeringen inte är helt enig i frågan.
          </note>
          <note>
            Jag råder ministern att åka ut i verkligheten, där det ser annorlunda
            ut. Det finns en okontrollerat stor vargstam på en liten yta i
            Sverige, vilket vi har pratat om här. Älg finns, men återväxten
            minskar dramatiskt. Älgkött är gott, tycker vargen, och det är
            lätt att ta. 70 procent av återväxten blir vargmat , och då förstår
            man att det framdeles kommer att finnas en föråldrad älgstam utan
            fungerande generationsväxling.
          </note>
          <note>
            En gynnsam bevarandestatus är såklart viktig, men den är mer
            än väl tilltagen i de västra delarna av Svealand. Regeringen bör
            noga följa upp hur det ser ut i Värmland, Dalarna och Örebro,
            där förbittringen är väldigt stor. Man måste lyssna på folk, på
            jägarna och på tamdjursägarna – och på oss politiker som känner
            till och lever i den här verkligheten.
          </note>
          <note>
            En gynnsam bevarandestatus är en sak, och den ska vi värna om.
            Det är jätteviktigt; det tycker jag också. Men koncentrationen
            ska vara på en kontrollerad nivå jämfört med i dag, alltså något
            folk, jägare samt hund- och tamdjursägare kan leva med. Det är
            här sprickan mellan folk och toppolitiker är som störst. Den ena
            gruppen lever i verkligheten, och den andra bara pratar.
          </note>
          <note>
            Jag hoppas att det kommer att råda enighet i regeringen när den
            här frågan kommer på tal. Det måste bli så, för alla landsbygdsbors
            bästa – de som lever i dessa områden.
          </note>
          <note type="speaker">
            Anf. 9 ANDERS SCHRÖDER (MP):
          </note>
          <note>
            Herr talman! Jag är glad över statsrådets besked om ökat stöd
            till just tamdjursägare. Vi måste naturligtvis hitta en lösning
            där vi tar hänsyn både till den biologiska mångfalden och till
            de boende i området och deras intressen.
          </note>
          <note>
            Jag noterar att interpellanten är inne på att det skulle vara
            fullt i vissa revir och att det visst går utmärkt att skydda specifika
            djur och så vidare. Jag kan konstatera att det när vi genomförde
            skyddsjakten 2010 var 10 000 jägare som deltog. Att tro att de
            ska kunna koordinera sig och avgöra hur många, och vilka, vargar
            som har skjutits och så vidare är inte realistiskt.
          </note>
          <note>
            Jag kan också konstatera att många länder med mindre geografisk
            yta än Sverige har ett flertal tusen vargar medan vi har 400 .
            De siffrorna var vi också uppe i innan vi under 1900-talet började
            systematiskt skjuta av och förgifta vargar. Att det skulle vara
            fullt i Sverige stämmer alltså inte överens med den historiska
            verkligheten. Det ska man också ha med sig.
          </note>
          <note type="speaker">
            Anf. 10 TOMAS TOBÉ (M):
          </note>
          <note>
            Herr talman! Jag tror att det är väldigt viktigt att vi har en
            rovdjursförvaltning som vilar på ett brett stöd i samhället. Anledningen
            till att den här frågan blir omdebatterad och att det finns starka
            känslor är att det finns en stark koncentration av rovdjur i ett
            antal områden i Sverige. Det är utifrån detta som den tidigare
            alliansregeringen har försökt hantera situationen genom att ge
            ett ökat lokalt inflytande.
          </note>
          <note>
            Det är ganska uppenbart att det verkar finnas olika uppfattningar
            inom regeringen. Om jag uppfattade statsrådet rätt måste man löpande
            göra bedömningar och föra gemensamma diskussioner. Men min specifika
            fråga var med anledning av att Åsa Romson själv har sagt: Jag
            har föreslagit för landsbygdsministern att vi tillfälligt skulle
            ta bort möjligheten till licensjakt ur jaktförordningen.
          </note>
          <note>
            Då blir min fråga med anledning av Åsa Romsons svar i denna interpellationsdebatt:
            Är detta alltså en öppen fråga, en diskussion inom regeringen?
            Eller kan vi i dag få ett besked om att detta inte är aktuellt?
            Vad den här interpellationsdebatten egentligen handlar om är den
            oro som har skapats av det som verkar vara en splittring inom
            vänsterregeringen.
          </note>
          <note type="speaker">
            Anf. 11 Klimat- och miljöminister ÅSA ROMSON (MP):
          </note>
          <note>
            Herr talman! Som klimat- och miljöminister kommer jag att få
            debattera dessa frågor många gånger.
          </note>
          <note>
            Jag hör här från de olika interpellanterna att det finns en samsyn
            i flera frågor. Jag håller helt med Ulf Berg, interpellanten,
            om att problemet med de vargar som ställer till med problem i
            våra lokalsa mhällen och de konflikter som han beskrev när det
            gäller tamdjur och tamboskap behöver åtgärdas. Det var därför
            jag redogjorde för regeringens ökande ambitioner att säkerställa
            att man kan genomföra åtgärder i det spektrum som finns genom
            utvecklade skyddsmetoder men också genom skyddsjakt. Det är de
            instrument som fungerar där.
          </note>
          <note>
            Från regeringens sida har vi ingen annan uppfattning än att den
            decentraliserade skyddsjakten är ett steg för att verkligen komma
            till rätta med detta och att en ökad dialog mellan intressenterna,
            både i närområdet och i myndigheterna, ska ske på det lokala planet.
          </note>
          <note>
            Det finns ett brett stöd i samhället för en levande biologisk
            mångfald i Sverige liksom i andra länder i världen, och det finns
            ett brett stöd för att problemet med vargindivider som river tamboskap,
            hotar tamdjur och ställer till problem i lokalsamhällena ska åtgärdas.
          </note>
          <note>
            Den politiska debatten, herr talman, har många gånger rört vem
            som ska fatta beslut om vad som är gynnsam bevarandestatus. Det
            var en debatt som fördes här i kammaren efter förra regeringens
            rovdjursproposition, och kammaren var inte enig. Det var ganska
            olika uppfattningar i den här kammaren om hur man skulle fastställa
            gynnsam bevarandestatus och hur man skulle tolka de svenska åtagandena
            i internationell rätt.
          </note>
          <note>
            Jag skulle vilja ställa frågan tillbaka till Tomas Tobé om han
            anser att Sverige ska frånträda sina internationella förpliktelser.
            Vi har flera öppna överträdelseärenden. Jag vet att allianspartiernas
            regering under åtta år inte tyckte att det var något problem att
            Sverige drogs inför domstol därför att vi inte skötte våra miljöåtaganden
            internationellt.
          </note>
          <note>
            Samarbetsregeringen tycker inte att det är en ordning som är
            okej. Sverige ska uppfylla de löften som vi ger andra länder för
            att ha en trovärdighet när vi jobbar internationellt med att stärka
            den biologiska mångfalden som är hotad i många delar av vår planet.
            Då måste vi också jobba sanningsenligt med de här frågorna. Det
            är därför inte en ovidkommande fråga att vi både har fått stopp
            i svenska domstolar för delar av de jaktbeslut som den tidigare
            regeringen fattade och har öppna överträdelseärenden i Europeiska
            gemenskapen. Det är något som tål att tänka på.
          </note>
          <note>
            Jag kan erinra sällskapet här om att den tidigare miljöministern
            Andreas Carlgren gjorde just förändringen med ett tillfälligt
            stopp för licensjakt när man hade den typen av öppna överträdelseärenden
            mot EU. Jag tror att det var i samband med jaktbeslutet inför
            vintern 2012.
          </note>
          <note>
            Min bedömning var att med de underlag som regeringen hade var
            vi inte säkra på att våra internationella överenskommer skulle
            hålla. Därför borde vi ha gjort en tillfällig ändring just när
            det gäller licensjakten inför den här vintern. Det var det som
            jag framförde till landsbygdsministern, men vi hittade inte någon
            lösning inom den tidsram som fanns just då.
          </note>
          <note>
            Regeringen följer nu löpande frågan om hur vargstammens bevarandestatus
            ser ut. Naturligtvis ska vi också säkerställa åtgärder mot det
            uppenbara problemet vad gäller tamdjur och tamboskap i lokalsamhället.
            Vi ska se till att vi får utvecklade metoder för att skydda dessa
            djur och relevanta ersättningsnivåer. Det konstaterar jag att
            den senaste regeringen inte orkade med.
          </note>
          <note type="speaker">
            Anf. 12 ULF BERG (M):
          </note>
          <note>
            Herr talman! Jag ska börja med att rätta mig själv. Det har varit
            en lycklig nedkomst i Tiveden. Däremot har valparna problem med
            att bilda revir. Då har vi klarat ut det.
          </note>
          <note>
            Det är lite intressant att se på vargförvaltningen historiskt.
            Låt oss komma ihåg att fram till slutet av 1800-talet var man
            tvungen att gå ut och jaga varg om man såg någon, och vi hade
            statliga skot tpengar fram till 1960-talet. Nog tror jag att våra
            förfäder har insett att vargen är ett problem.
          </note>
          <note>
            Rovdjursstängsel och liknande ställer till problem. Jag har personligen
            försökt att skapa lite hagmark och frågade en granne om han kunde
            ha lite får där. Jodå, det gick bra. Nu är det ett rovdjursstaket
            där, så nu får jag gå och titta på backen på håll och kommer väl
            inte att kunna plocka några vitsippor där, som var tanken med
            att ta bort barrträd och behålla lövträd. Det är alltså inte bara
            vargen som stängs ute utan även människor. Vi kan inte röra oss
            fritt. Det är klart att vi inte kan lösa denna problematik genom
            att stänga in hela Sverige, plus att vi vet att rovdjursstängsel
            inte ger ett hundraprocentigt skydd.
          </note>
          <note>
            Det går inte att lösa problemet bara med höjda ersättningar.
            Jag har träffat de m som nog inte ser till pengar alla gånger,
            även om de försöker leva på fårskötsel och liknande. Det finns
            en kärlek till djuren, och den går inte att ersätta med pengar.
          </note>
          <note>
            Jag tror inte att samerna föder upp renar för att de ska bli
            vargmat . Då får vi väl komma överens om ordningen att vi betalar
            samerna och ser till att det inte blir något livsmedel. Det är
            klart att vi inte kan göra så , utan vi måste se till att vi får
            en väl fungerande förvaltning. Min tro är att vi då får betydligt
            skyggare individer. Om vi ser till att det i huvudsak är skyddsjakten
            som reglerar det vet vi ungefär hur många som blir över när vi
            ska ha licensjakt. Det finns ju ett samband däremellan.
          </note>
          <note type="speaker">
            Anf. 13 Klimat- och miljöminister ÅSA ROMSON (MP):
          </note>
          <note>
            Herr talman! Jag tackar Ulf Berg för en bra interpellationsdebatt
            som har klargjort att det finns vissa politiska åsiktsskillnader
            i frågan men att huvudinriktningen är gemensam.
          </note>
          <note>
            Vi har ett ansvar i Sverige att på ett hållbart sätt förvalta
            rovdjursstammarna – i dag har vi pratat mycket om just varg –
            och att det är ett gemensamt åtagande. I åtagandet ligger en ständig
            utveckling av de metoder och instrument som står till buds när
            det gäller att säkra att konfliktytorna inte blir för stora mellan
            de rovdjur som naturligtvis med sin kapacitet som rovdjur äter
            andra djur och när de går på tamboskap eller hotar tamdjur. Här
            finns en rad olika metoder, och till syvende och sist är även
            skyddsjakten ett viktigt instrument. Precis som Ulf Berg säger
            är det ju de vargar som ställer till problem som behöver åtgärdas.
          </note>
          <note>
            Sedan kan jag ha all förståelse för att riktigt bra rovdjursstängsel
            för att skydda tamboskapen ger en annan vy över hagmarkerna. Jag
            lever ändå i förvissningen om att vi kan utveckla metoder som
            tar hänsyn till flera olika värden samtidigt. Jag har sett att
            man i andra länder använder olika typer av vallhundar och andra
            vaktdjur som komplement.
          </note>
          <note>
            Här finns det mycket att utveckla. Och regeringen har, som jag
            sade, avsatt mer pengar för att kunna minska konfliktytorna mellan
            rovdjur och människa i vårt avlånga land. Men till syvende och
            sist har vi också en biologisk mångfald att ta hänsyn till, och
            i den är rovdjuren ett viktigt komplement, precis som Anders Schröder
            påpekade.
          </note>
          <note>
            Överläggningen var härmed avslutad.
          </note>
          <note>
            § 6 Svar på interpellationerna 2014/15:84 och 88 om statens finansiering
            av myggbekämpning vid Nedre Dalälven
          </note>
          <note type="speaker">
            Anf. 14 Klimat- och miljöminister ÅSA ROMSON (MP):
          </note>
          <note>
            Herr talman! Solveig Zander har frågat mig vilka åtgärder jag
            och regeringen avser att vidta för att under flera år få en stabil
            finansiering av myggbekämpning i nedre Dalälven.
          </note>
          <note>
            Tomas Tobé har frågat mig varför jag vill begränsa den statliga
            finansieringen av myggbekämpningen i nedre Dalälven-området, hur
            jag ser på bekämpning med BTI och vad jag och regeringen avser
            att göra för att bidra till bekämpningen av mygg i nedre Dalälven-området.
          </note>
          <note>
            Jag vill inledningsvis understryka att jag och regeringen tar
            de problem som lokala koncentrationer av översvämningsmyggor för
            med sig på stort allvar. Vi anser likafullt, i likhet med den
            förra regeringen, att frågan i första hand ska hanteras på lokal
            och regional nivå.
          </note>
          <note>
            Jag övergår nu till att besvara frågorna rörande ekonomiskt stöd
            för bekämpning i nedre Dalälven-området. Därefter besvarar jag
            frågan om hur jag ser på bekämpning med BTI.
          </note>
          <note>
            Tomas Tobé och Solveig Zander hänvisar i sina interpellationer
            till regeringens skrivning i budgetpropositionen för 2015 om att
            finansiering av bekämpning av översvämningsmyggor bör hanteras
            på regional och lokal nivå. Solveig Zander påpekar vidare att
            alliansregeringen medverkat till att det satsats statliga pengar
            i myggbekämpningsprojektet vid nedre Dal ­ älven.
          </note>
          <note>
            Ställningstagandet om finansiering i 2015 års budgetproposition
            är ingen nyhet. Alliansregeringen framförde i sina budgetpropositioner
            för 2010, utgiftsområde 19 och 23, respektive 2013, utgiftsområde
            23, att verksamhet för att begränsa myggförekomst bör hanteras
            och finansieras på regional och lokal nivå.
          </note>
          <note>
            Vad gäller alliansregeringens medfinansiering av myggbekämpning
            vid nedre Dalälven kan konstateras att denna var avsedd att vara
            tillfällig och att alliansregeringens hållning alltjämt var att
            ekonomiskt stöd för sådan verksamhet i första hand bör hanteras
            lokalt och regionalt.
          </note>
          <note>
            Förra miljöministern Lena Ek skrev i ett svar på en riksdagsfråga
            om översvämningsmyggor den 13 februari 2013 (fråga 2012/13:283)
            följande:
          </note>
          <note>
            ”Stöd till verksamheten” – bekämpningen – ”bör i första hand
            prövas inom ramen för de samlade medel som finns tillgängliga
            regionalt och lokalt. Regeringen har dock avsatt medel för att
            inför sommaren 2013 säkra finansieringen av åtgärder för att begränsa
            massförekomsten av översvämningsmyggor i Nedre Dalälvsområdet.
            – – – Därutöver förutsätter regeringen att även kommunerna medfinansierar
            åtgärderna.”
          </note>
          <note>
            Sammanfattningsvis anser jag och regeringen att frågan om finansiering
            av bekämpning av översvämningsmyggor bör hanteras på regional
            och lokal nivå. Vi avser därför att trappa ned medfinansieringen
            av bekämpningen vid nedre Dalälven. Vi avser inte att planera
            för en flerårig finansiering av bekämpningen då vi anser att det
            är av högsta vikt att det i stället vidtas alternativa hållbara
            lösningar och att dessa kommer fram i regional- och lokalsamhället.
          </note>
          <note>
            Jag kommer nu in på frågan om hur jag ser på bekämpning med medel
            innehållande bakterien BTI. Jag och regeringen anser att sådan
            bekämpning inte är en långsiktigt hållbar lösning. Vi ser i dag
            att bekämpningen inte påverkar myggförekomsten från år till år,
            och det är oklart vilka ekologiska effekter bekämpningen har.
          </note>
          <note>
            Inte heller denna inställning skiljer sig från alliansregeringens,
            som vid flera tillfällen uttalat att bekämpning inte är en långsiktigt
            hållbar lösning – se till exempel regeringens beslut den 16 april
            2014, vid prövning av tillåtelse för bekämpning av stickmygglarver
            i Dalälvens översvämningsvåtmarker.
          </note>
          <note>
            Avslutningsvis vill jag understryka vikten av att det vidtas
            alternativa hållbara åtgärder för att hantera problemet med översvämningsmyggor
            – detta för att säkra en god livsmiljö för människor, djur och
            natur även på lång sikt.
          </note>
          <note type="speaker">
            Anf. 15 SOLVEIG ZANDER (C):
          </note>
          <note>
            Herr talman! Jag tackar ministern för svaret. Jag har givetvis
            lite funderingar om svaret, men innan jag går in på dem är det
            viktigt att vi förstår vad det är vi talar om.
          </note>
          <note>
            Det handlar om ett område vid nedre Dalälven som av FN:s organ
            Unesco har utsetts till det tredje biosfärområdet i vårt land.
            Det är naturreservat och nationalpark. Det är ett unikt område
            som har kulturvärden och naturvärden utöver det vanliga.
          </note>
          <note>
            Men människor kan inte vistas här på grund av för mycket stickmygg
            . ”För mycket” är ett för litet ut tryck för den enorma ansamling
            av mygg som finns där. Barn och djur kan inte vara ute eftersom
            det finns så enormt mycket mygg. Ändå säger ministern nej till
            att medfinansiera bekämpningen av myggen i nedre Dalälven.
          </note>
          <note>
            Förra miljöministern Lena Ek och alliansregeringen tog ett ekonomiskt
            ansvar för detta. Man sade att de samlade medlen på statlig och
            regional nivå innebar att staten var med tillsammans med kommuner
            och regioner. Detta gjordes via Landsbygdsdepartementets utskottsområde
            23.
          </note>
          <note>
            Men enligt nästa års budget har den rödgröna regeringen bara
            kommenterat ur miljöhänseende. Ser den nuvarande regeringen detta
            bara som ett miljöproblem? Varför i sådana fall?
          </note>
          <note>
            Ministern säger att man ska trappa ned medfinansieringen för
            bekämpningen och titta på alternativ. Kommer den praxis som den
            tidigare regeringen hade att via Naturvårdsverket och Kemikalieinspektionen
            årligen ge tillstånd att spruta och bekämpa myggorna inte att
            fortsätta?
          </note>
          <note>
            Ministern säger vidare att det ska finnas alternativa metoder
            för att bekämpa myggen. Hur ska det gå till? Låt mig höra ministerns
            förslag på vilka metoder som är bättre än att använda BTI? I dag
            vet vi att BTI gör nytta. Det visste också den förra regeringen
            , och den hade inga synpunkter på det. Vilka andra metoder än
            BTI ser ministern skulle vara gångbara i dagsläget?
          </note>
          <note>
            Dessa frågor är väsentliga för de personer som bor i området
            och som inte kan vistas ute.
          </note>
          <note type="speaker">
            Anf. 16 TOMAS TOBÉ (M):
          </note>
          <note>
            Herr talman! Jag tackar klimat- och miljöministern för svaret
            på båda interpellationerna.
          </note>
          <note>
            Låt mig vara öppen med att vi som är riksdagsledamöter från denna
            del av landet även bearbetade alliansregeringen hårt. Det glädjande
            var att vi till slut fick till en trygg och bra lösning. Vi kände
            att vi äntligen hade hittat ett sätt att arbeta framåt.
          </note>
          <note>
            Den 3 december ska vi fatta beslut om budget, och det finns skillnader
            i budgetarna. Enligt regeringen ligger ansvaret för att möjliggöra
            och genomdriva relevanta alternativa åtgärder på regional och
            lokal nivå. Alliansen tycker att det är beklagligt att regeringen
            skjuter ifrån sig ansvaret för bekämpningen och kräver att finansieringen
            och hanteringen ska skötas på regional och lokal nivå. Alliansen
            anser att det är viktigt att drabbade kommuner fortsätter att
            få stöd för bekämpning av översvämningsmygg.
          </note>
          <note>
            Här finns en uppenbar skillnad. Men jag vill inte att interpellationsdebatten
            ska handla om den konflikten, utan jag vill ärligt vädja ti ll
            miljö- och klimatministern att tänka om och gärna ge beskedet
            att regeringen avser att fatta beslut om att ge statligt stöd
            till myggbekämpningen. Tidigare år har det handlat om ungefär
            4 miljoner kronor, vilket är helt centralt för att vi ska kunna
            se till att få en effektiv bekämpning i området.
          </note>
          <note>
            Jag vet inte om miljö- och klimatministern haft möjlighet att
            vara i Österfärnebo under de här månaderna. Om inte har du en
            öppen inbjudan, Åsa Romson. Jag kan säkerställa att du får träffa
            dem som arbetar med myggbekämpningen, och du kan få träffa lokala
            politiker från området. Men om du har varit i området vet du hur
            det är.
          </note>
          <note>
            Själv blev jag inbjuden och fick uppleva en hel vardag där, och
            det önskar jag faktiskt ingen. Det var en fruktansvärd dag där
            man över huvud taget inte kunde gå utomhus. De placerade mig att
            äta lunch i ett extra myggtätt område, och det i sig var en upplevelse.
          </note>
          <note>
            Det är klart att det finns frågetecken kring BTI. Den diskussionen
            förs med alla som arbetar med frågan. Men nu ligger inga alternativ
            på bordet, och då kommer man ned till den grundläggande frågeställningen:
            Anser regeringen att vi ska kunna fortsätta att använda BTI för
            myggbekämpning eller inte?
          </note>
          <note>
            Jag tycker att detta i grunden handlar om att regeringen inte
            kan lämna människor i sticket på det sätt man nu gör i det besked
            som givits i budgeten. Jag hoppas verkligen att denna interpellationsdebatt
            kommer att sluta med att vi får ett lugnande besked om att även
            den nya regeringen är beredd att bidra till att vi kan se till
            att man får en dräglig vardag också i nedre Dalälven.
          </note>
          <note type="speaker">
            Anf. 17 MIKAEL OSCARSSON (KD):
          </note>
          <note>
            Herr talman! Anledningen till att jag är med i denna interpellationsdebatt
            är att det är en hjärtefråga även för mig att bevaka denna fråga.
          </note>
          <note>
            Bakgrunden är att det här är ett betydande problem. Så som togs
            upp i interpellationen besökte den förre miljöministern Kjell
            Larsson området i nedre Dalälven år 2000 och fick med egna ögon
            se vad som h änder vid en mygginvasion. D et är just vad de människor
            som bor vid nedre Dalälven – det är många människor – får uppleva.
            Och det är inte bara ett år, utan det har visat sig att av de
            fjorton år som har gått sedan dess har tio var it år då man har
            blivit hemsökt av mygg och har fått göra bekämpningar.
          </note>
          <note>
            Precis som den föregående interpellanten vill jag fråga: Har
            miljöministern varit uppe i området under sommaren och själv erfarit
            detta? Om inte vill även jag understryka vikten av att miljöministern
            kommer ut i verkligheten och ser det.
          </note>
          <note>
            För ett par år sedan, 2012, tog jag initiativ till att bjuda
            riksdagsledamöter att besöka området. Vi var väl en åtta nio ledamöter,
            och en hel del medier hakade på oss. Det var olidligt. Jag har
            varit där uppe förut, men jag har aldrig i mitt liv sett så mycket
            mygg som den gången. Det räckte med att man öppnade munnen så
            fick man bokstavligen myggen i halsen.
          </note>
          <note>
            Det var bara en dag vi var där, och flera av interpellanterna
            var med. Men människorna där får vistas i den miljön dag ut och
            dag in, miljöministern. Det är ett olidligt problem.
          </note>
          <note>
            Vad ska man då göra? Ja, det fina är att det finns någonting
            att göra. Den bekämpningsmetod som nu används och som initierades
            av den förra miljöministern är BTI. Metoden används runt om i
            världen. Jag är säker på att miljöministern har varit på den franska
            Rivieran. Den skulle förmodligen få stänga ned om det inte vore
            för att man använder BTI.
          </note>
          <note>
            Det har forskats om detta, och det har visat sig att BTI inte
            har någon skadlig miljöpåverkan. Det är ett naturligt medel som
            används – en bakterie som finns i naturen och som stoppar invasionen.
          </note>
          <note>
            Nu kommer ett besked från regeringen att de ser framför sig att
            detta ska skötas lokalt. De vill skyffla över detta och säger
            att man ska titta på alternativa metoder lokalt. Då undrar jag,
            precis som sagts förut: Vad är det för alternativa metoder som
            miljöministern ser framför sig?
          </note>
          <note>
            Man pratar om kossor – jag vet inte om det är det miljöministern
            ser framför sig – fågelholkar, fladdermusholkar och slyröjning.
            Alla dessa är intressanta metoder. Problemet är bara att det har
            visat sig att de inte fungerar på stickmyggor. De kanske fungerar
            på andra typer av mygg – jag vet inte.
          </note>
          <note>
            Gasolfällor används på andra ställen. Det är ett mekaniskt bekämpningsmedel.
            I Deje i Forshaga har man i år samlat in 20 miljoner mygg, men
            det har inte gett ett dugg. Nu vill vi ha ett klart svar: Vad
            kommer regeringen att göra?
          </note>
          <note type="speaker">
            Anf. 18 ULF BERG (M):
          </note>
          <note>
            Herr talman! Från ett problem till ett anna t, i varje fall i
            södra Dalarna: Jag bor så pass nära att jag också drabbas när
            det är som värst. Jag är därför innehavare av en gasolfälla och
            brukar väl få en deciliter mygg per dygn. Jag är inte så säker
            på att det är den bästa klimatinsats man gör när gasolen står
            och brinner, men man försöker överleva. Det blir faktiskt lite
            bättre i närheten av den typen av fällor.
          </note>
          <note>
            Jag kan bara vidimera vad tidigare talare har sagt och tackar
            Mikael Oscarsson , som var den som tog initiativet. Vi var där
            på dagtid en solig dag, och myggen behagade verkligen gå till
            anfall. Man behöver nog inget proteintillskott om man bor i de
            trakterna, för om man öppnar munnen får man det vare sig man vill
            eller inte.
          </note>
          <note>
            Stickmyggan är lite speciell, för den kan kläcka flera gånger
            per år och är beroende av översvämningar. Nedre Dalälven och det
            område som har blivit nationalpark har fått den statusen just
            för att de har översvämningsängar som ger en mycket speciell natur.
          </note>
          <note>
            Förmodligen var det bättre förr när det fanns betande djur. Man
            har gjort insatser och tittat på olika saker, och de tuvor som
            blir när det inte brukats på länge påstås vara rena äggkläckningsmaskiner
            för den här typen av mygg. Det skulle alltså kunna underlätta
            om man fick bort sly och tog dit djur som åtminstone trampar sönder
            ägg och liknande.
          </note>
          <note>
            Jag är väl inte lika förtjust i vindkraft som jag tror att klimat-
            och miljöministern är, men Dalälven blir också reglerkraft. Det
            gör att vattennivån åker upp och ned på ett lite annat sätt. Eftersom
            jag bor så att jag kan se åtminstone när det blir större skillnader
            ser jag att det händer mycket med vattennivån.
          </note>
          <note>
            Jag tror inte att BTI är hela lösningen. Om det blir ett enda
            misslyckat år och myggen får lägga ägg finns de där i upp till
            tio år, sägs det. Det är väldigt svårt att se till att man får
            en permanent lösning. Jag tror inte att det är möjligt att utrota
            stickmyggorna i området, och det är kanske inte så bra för den
            biologiska mångfalden heller. Men vi måste hitta olika sätt att
            få det på en åtminstone acceptabel nivå.
          </note>
          <note>
            Jag efterlyser att man fortsätter arbetet, att Länsstyrelsen
            i Gävleborg gärna har ett fortsatt ansvar och att vi ser till
            att man har forskning som ligger lite utanför dem som sysslar
            med projektet. I dag har nedre Dalälvens förening ett stort ansvar.
            De är med och driver detta, o ch de behöver resurser från kommun,
            region och stat för att få det att gå runt.
          </note>
          <note>
            Jag tror på forskning som är helt fristående från projekten för
            att komma vidare men naturligtvis också på att fortsätta dialogen
            med ortsbefolkningen. Det är väldigt bra.
          </note>
          <note>
            Jag kan bara instämma i det Tomas Tobé sade. Jag är beredd att
            sträcka ut min hand, och jag hoppas att vi kan hjälpas åt att
            få det hela att bli acceptabelt i dessa områden. Nedre Dalälven
            är extra utsatt, men det finns också andra lokaler runt om i Sverige
            – i Värmland, och jag tror också här i trakterna runt Stockholm
            – där stickmyggen dyker upp ibland. Vi måste ha en beredskap,
            för det kan alltid finnas risk för att sjukdomar och annat sprids.
          </note>
          <note>
            Gärna samarbete i frågan så att vi kan se att det går åt rätt
            håll långsiktigt!
          </note>
          <note type="speaker">
            Anf. 19 Klimat- och miljöminister ÅSA ROMSON (MP):
          </note>
          <note>
            Herr talman! Jag tackar för en intressant debatt, som jag konstaterar
            röner om inte annat ett kanske ännu större engagemang från riksdagens
            ledamöter än den tidigare vargdebatten.
          </note>
          <note>
            Det är inte tu tal om att stickmygg är ett enormt problem. Redan
            vanliga mygg är ett problem för de allra flesta svenskar, och
            jag är väl medveten om att stickmyggen är etter värre – en bra
            bit. Jag har inte vistats en hel dag, intagit måltider och jobbat
            ute i denna atmosfär under den värsta säsongen, men jag kan ändå
            intyga att jag är medveten om de stora problem som finns, inte
            minst just i nedre Dalälven. Jag kan konstatera att även Värmland
            har dessa problem, bland annat i Forshaga.
          </note>
          <note>
            Jag blir lite förvånad över tonläget från oppositionspartierna
            här i riksdagen när det gäller det sätt som regeringen hanterar
            finansieringen på. Det är ju precis det sätt som den tidigare
            alliansregeringen ville hantera det på, det vill säga att man
            går ifrån ett ad hoc tillfälligt stöd till en viss metod och i
            stället lägger ansvaret på de ställen där man har varit framgångsrik
            i sitt sätt att kunna titta bredare på metodutvecklingen. Det
            var precis detta Ulf Berg förde fram här i sitt senaste inlägg.
          </note>
          <note>
            Länsstyrelsen i Gävleborg har re dovisat förslag till långsiktigt
            hållbara metoder, bland annat hävd och slåtter, som har diskuterats
            här. Det är metoder som har utvecklats också i Värmland, och jag
            kan konstatera att man på den värmländska sidan aldrig har begärt
            någon särskild statlig finansiering av sin bekämpning av stickmygg
            . Där har man hanterat det inom de program som finns.
          </note>
          <note>
            Jag kan lugna riksdagens ledamöter med att säga att det finns
            statlig medfinansiering till åtgärder mot myggproblematik. Det
            finns alltjämt inom ramen för landsbygdsprogrammet. Det finns
            inga intentioner från den nya regeringen att ändra denna policy.
            Länsstyrelsen har tillsammans med kommunerna inom ramen för detta
            program finansiella möjligheter att ta tag i metodutvecklingen
            och gå vidare och genomföra de mer långsiktiga förvaltningsplaner
            som man lägger fast när man har utvärderat vilka metoder man tycker
            fungerar.
          </note>
          <note>
            Länsstyrelsen i Gävleborg har pekat på att förändringar av regleringen
            av Dalälven kan påverka myggförekomsten. De har redovisat ett
            regeringsuppdrag som gäller detta, vilket vi har mottagit och
            tittar vidare på för att se om det är ytterligare någonting där
            staten kan vara med i problemlösningen.
          </note>
          <note>
            Man kan dock inte se det som den enda hållbara vägen att vi från
            Stock ­ holm och Rosenbad ska styra exakt vilken metod och exakt
            vilket tillfälle som statliga öronmärkta pengar ska gå till när
            det gäller att hantera över ­ svämningsmyggen vid nedre Dalälven.
            Det tror jag inte är en hållbar situa ­ tion för någon regering.
            Här handlar det om att få till program där läns ­ styrelserna
            och kommunerna i samverkan tittar på vad det är man kan göra både
            på kort och på lång sikt och där staten i övrigt bidrar med en
            struktu ­ rell pott. Det gör man via landsbygdsprogrammet, och
            det tänker man fort ­ sätta att göra – precis som den tidigare
            regeringen gjorde.
          </note>
          <note>
            Gärna samarbete i frågorna, men vi behöver också sortera ut regeringens
            budget och inte ha en särskild budgetpost i den statliga budgeten
            som handlar om bekämpning av stickmygg i nedre Dalälven. Vi måste
            se det här som en struktur där vi liksom i andra frågor lägger
            det hela inom ramen för landsbygdsprogrammet.
          </note>
          <note type="speaker">
            Anf. 20 SOLVEIG ZANDER (C):
          </note>
          <note>
            Herr talman! Ministern försöker slingra sig i frågan om långsiktighet
            och om statens inblandning i denna långsiktighet när det gäller
            att se till att man bekämpar myggen och kan vistas i dessa områden.
            Skälet till att alliansregeringen hade detta i landsbygdsdelen
            av budgeten var att man tydligt och klart uttalade där att pengarna
            också skulle användas till myggbekämpning.
          </note>
          <note>
            Det ska finnas ett tydligt bevis för att man vill vara delaktig
            och finansiera, vilket det inte gör från den nuvarande regeringen.
            Det finns forskare uppe i nedre Dalälven som tittar på exakt –
            nästan på minuten – när man ska använda bekämpningsmedel och exakt
            på metern var man ska spruta för att det ska få den mesta och
            bästa effekten. Detta är ett enormt område. Det är inte något
            litet område, som det i Värmland, utan detta är ett jätte ­ stort
            område.
          </note>
          <note>
            Jag förstår att det inte är lätt för ministern att veta och känna
            till detta. Det är det inte om man aldrig har varit där. Mitt
            hemlän är Uppsala län. Jag har, precis som Mikael Oscarsson, haft
            mångårig kontakt med kommunalråd och kommunala företrädare i kommunerna
            runt omkring. Jag kan lova att de inte har någon möjlighet att
            finansiera mer än de gör. När det gäller de forskare som finns
            där uppe via Neda medverkar alla nio kommuner och olika företag
            – jag tror att det är 17 stycken – för att man ska kunna bedriva
            forskning och utveckling. Man är väldigt noga med exakt vilken
            mängd man besprutar med och när man gör det.
          </note>
          <note>
            Landshövdingen i Gävleborg skriver följande angående det uppdrag
            man hade från regeringen, som bekostades av regeringen och som
            avslutades våren 2012: ”Besprutningen av BTI kan nu inte längre
            ses som en försöksverksamhet på regional nivå.” Om man då har
            forskare där uppe måste de veta från år till år att de kan vara
            kvar. Det är därför det handlar om en långsiktig ekonomisk delaktighet
            från statens sida.
          </note>
          <note>
            Dessutom säger landshövdingen i Gävleborg: ”När landskapsstrategins
            långsiktiga åtgärder börjar få genomslag kan besprutningsinsatserna
            trappas ner, men nu behövs en stabil finansiering av myggbekämpningen
            och länsstyrelserna i de drabbade länen har som nämnts inga medel
            för detta ändamål.”
          </note>
          <note>
            Därför vädjar jag till ministern och till den nuvarande regeringen:
            Medverka till att man ser tryggheten i att kunna bekämpa det som
            finns!
          </note>
          <note>
            Detta finns alltså inte med i landsbygdens utgifter. Jag undrar
            om det beror på att man nu har avvecklat Landsbygdsdepartementet.
            Finns det ingen som bevakar detta från det hållet? Det handlar
            som sagt inte bara om människor som bor i området. Detta är ett
            område för turism och för utveckling av företagande. Då måste
            staten blanda sig i detta.
          </note>
          <note type="speaker">
            Anf. 21 TOMAS TOBÉ (M):
          </note>
          <note>
            Herr talman! Miljöministern säger att det finns möjlighet till
            finansiering i landsbygdsprogrammet. Gott så! I och för sig säger
            hon i meningen därefter att det kanske mer handlar om långsiktiga
            förvaltningsplaner.
          </note>
          <note>
            Det vi talar om här handlar om de problem som vi behöver lösa
            här och nu. Det är sant att även den tidigare regeringen tillsatte
            tjänstemannagrupper som arbetade med frågan. Vi har lokalt från
            länsstyrelsen haft ett arbete, och det har tagits många initiativ
            för att hitta långsiktiga och alternativa lösningar.
          </note>
          <note>
            Det här handlar dock om lösningar för de kommande somrarna. Vad
            jag känner till – miljöministern får gärna överbevisa mig – finns
            det inte något annat alternativ till att gå in med myggbekämpning
            och att vi behöver använda oss av BTI.
          </note>
          <note>
            Visserligen kan man ha en diskussion om hur man formulerar sig
            i en budget. Men det ska vara tydligt för väljarna att det finns
            en skillnad här. Regeringen är väldigt tydlig med att ansvaret
            ligger på lokal och regional nivå. Alliansen är väldigt tydlig
            med att det behövs bidrag från statlig nivå.
          </note>
          <note>
            Jag upplever att det kanske finns en öppning i miljöministerns
            svar och vill därför återkomma till om vi kan tolka svaret som
            att miljöministern är öppen för att, genom landsbygdsprogrammet,
            bidra till myggbe kämpning med BTI i nedre Dalälven området. Ja
            eller nej?
          </note>
          <note>
            Jag utgår från att miljöministern känner till att Naturvårdsverket
            inte kan besluta om tillstånd eftersom detta ska ske i ett särskilt
            område. Länsstyrelsen kan inte heller göra det, och framför allt
            kan inte vi riksdagsledamöter göra det. Det är regeringen som
            måste fatta beslut om tillstånd för bekämpningen. Därför blir
            min andra fråga: Är miljöministern beredd att fatta beslut om
            tillstånd för den här bekämpningen?
          </note>
          <note>
            Avslutningsvis står inbjudan att besöka Österfärnebo eller andra
            områden öppen. Det vore klokt att göra det. Det skulle kunna leda
            til l många intressanta samtal om vad som behöver göras här och
            nu, men det är också viktigt för att vi ska kunna hitta bra lösningar
            på lång sikt.
          </note>
          <note type="speaker">
            Anf. 22 MIKAEL OSCARSSON (KD):
          </note>
          <note>
            Herr talman! Miljöministern säger i sitt svar att finansieringen
            av bekämpning av översvämningsmygg bör hanteras på regional och
            lokal nivå. Hon säger också att man därför avser att trappa ned
            på medfinansieringen av bekämpningen vid nedre Dalälven och att
            regeringen inte avser att planera för en flerårig finansiering.
            Det här är helt fel väg att gå.
          </note>
          <note>
            Jag vill påminna om att staten är storägare till områden däruppe,
            där det produceras miljarder mygg. De sprids. Vi kan se framför
            oss att klimatförändringarna kan leda till att det blir ett problem
            i stora delar av landet. Då duger det inte att bortse från det
            här problemet. Om staten vänder sig bort från det här blir det
            en katastrof och kommer inte att fungera. Då tar regeringen på
            sig ett enormt stort ansvar, för de boende, för turismen och för
            företagsamheten. Det skulle vara att slå undan benen på bygden.
          </note>
          <note>
            Sedan 2002 har sittande regeringar gett tillstånd till bekämpning
            med helikopter. Vem som helst förstår att det inte går att bekämpa
            för hand när det gäller de här stora områdena. Helikopter är nödvändigt.
            Ännu en viktig fråga i sammanhanget är därför: Hur blir det med
            den saken? Det är viktigt att man får de beskeden nu.
          </note>
          <note>
            Vi kan tycka att myggen ligger långt borta nu när det är november
            och vi snart ska tända adventsljusen. Men tiden går fort. Och
            det här är en oro för befolkningen som gnager. Vi måste få besked;
            vi måste kunna planera och veta vad som gäller. Det gäller inte
            minst för personalen som är inblandad. Finns det en fortsättning
            på det här projektet som är så viktigt?
          </note>
          <note>
            Kom ihåg att människor är viktigare än mygg!
          </note>
          <note type="speaker">
            Anf. 23 ULF BERG (M):
          </note>
          <note>
            Herr talman! Det har sagts en hel del kloka saker här.
          </note>
          <note>
            Jag väljer också att tro att statsrådet verkligen vill att statliga
            pengar ska säkerställas kommande år och att arbetet kommer att
            fortsätta.
          </note>
          <note>
            Värmlandsexemplet är en betydligt mindre geografisk yta som kanske
            är lättare att jobba med på ett annat sätt. Det här är en nationalpark
            som man inte kan göra vad man vill med, och det är som sagt ett
            betydligt större geografiskt område.
          </note>
          <note>
            Det är många som inte tycker om mygg över huvud taget. Men skogsmyggan
            har, vilket jag var inne på tidigare, fördelen att den kläcks
            en gång, och sedan klingar det av. Det finns dock mycket som tyder
            på att klimatet kommer att ge oss fler översvämningar, och då
            kommer vi också betydligt oftare att få lägen då stickmyggan kläcks.
            För det behövs en översvämning, och det ska bland annat vara rätt
            vattentemperatur.
          </note>
          <note>
            Jag lever i utkanten av området och drabbas bara de värsta åren
            men har som sagt varit på besök. Och jag tror att efter ett besök
            på ort och ställe under ett myggår kommer klimat- och miljöministern
            att vara en av de m som verkligen strider för att man ska kunna
            bo och leva i de här områdena.
          </note>
          <note>
            Det handlar inte bara om oss människor. Jag hade en jämthund
            – tyvärr gick den bort alldeles för tidigt på grund av sjukdom
            – som helt plötsligt inte ville vara i hundgården över huvud taget.
            Efter ett tag drog jag slutsatsen att det berodde på att det var
            myggår och att han inte alls tyckte om att vara i hundgården då,
            vilket han hade gjort innan. Det är alltså inte bara vi människor
            som mår dåligt utan även våra husdjur. Jag tror även att många
            jordbrukare ser att deras boskap mår dåligt av detta.
          </note>
          <note type="speaker">
            Anf. 24 Klimat- och miljöminister ÅSA ROMSON (MP):
          </note>
          <note>
            Herr talman! Det finns kanske en anledning till att vi diskuterar
            detta i november när det garanterat inte är myggsäsong. Då är
            det kanske lättare att hålla huvudet kallt och titta på hur vi
            ska ta oss an de här mycket svåra problemen, både på kort och
            på lång sikt. Det är uppenbarligen inte bara hundar som påverkas
            av myggförekomsten utan även människor, vilka påpekades som viktigast.
          </note>
          <note>
            Låt mig återigen förtydliga och förklara att regeringens hållning
            när det gäller hur vi ska hantera stora myggförekomster bygger
            vidare på tidigare regeringars politik. Man var tydlig med att
            det inte handlade om långsiktig finansiering utan en tillfällig
            finansiering. Med de uppdrag man gav, inte minst till länsstyrelsen
            och Naturvårdsverket, var man också tydlig med att utvärdera olika
            metoder. Det har konstaterats att BTI inte är en långsiktigt hållbar
            lösning. Bekämpningen har inte påverkat myggförekomsten i ett
            område från ett år till ett annat och kan inte heller hjälpa till
            att begränsa spridningen. Men BTI har haft verkan för stunden,
            varför regeringen och Kemikalieinspektionen har godkänt bekämpningsmetoden
            år från år när den har begärts och prövats.
          </note>
          <note>
            Den nya regeringen har ingen annan policy än den gamla regeringens,
            nämligen att detta kan vara en av de metoder som kan användas.
            Men vi är bekymrade över att man inte har tittat vidare på och
            utvecklat de långsiktigt hållbara lösningarna. Nu pratas det mycket
            om att det ska finnas långsiktig finansiering, men enbart för
            en metod som inte i sig är en långsiktigt hållbar lösning. Det
            är ett problem. Tidigare regeringar har lagt ut uppdrag som nu
            har redovisats för den här regeringen om det kan finnas ytterligare
            alternativa metoder och hur man kan komma igång med dem. Allt
            det arbetet är samlat så att den relevanta finansieringsmodellen
            från regeringen, precis samma modell som den förra regeringen
            byggde sin finansieringsmodell på, är från landsbygdsprogrammet.
            Där har länsstyrelserna möjlighet att tillsammans med kommunerna
            finansiera de åtgärder som man behöver för myggbekämpning.
          </note>
          <note>
            Jag kan konstatera att det i dag inte finns någon ansökan från
            nedre Dalälven om att bekämpa mygg med BTI. Det finns det däremot
            redan från Forshaga. Ni som har kontakter och som är engagerade
            i frågan kan, om detta är en metod för kommande säsong, säkerställa
            att det kommer in en ansökan i tid så att den kan behandlas på
            samma sätt som under tidigare år. Det handlar om den formella
            behandlingen av ansökan om att använda BTI. Jag har som sagt var
            inget annat svar än att den kommer att behandlas på precis samma
            sätt som tidigare.
          </note>
          <note>
            Vi har talat mycket om finansieringen och om vilken modell vi
            i regeringen vill använda för att säkerställa att man också tar
            tag i utvecklingen av metoder för att i så stor utsträckning som
            möjligt långsiktigt begränsa problemet. Jag håller med Ulf Berg
            om att det kanske inte ska vara en total utslagning av stickmyggan
            även om vi är många som har lite svårt att se dess ekologiska
            relevans i systemet alla dagar, särskilt när den är som mest aktiv.
            Men vi vill säkerställa att vi begränsar den i den omfattningen
            att det är möjligt att bedriva verksamheter, inte minst för att
            fler människor ska upptäcka dessa fina områden.
          </note>
          <note>
            Jag har varit i området, dock inte under den värsta myggsäsongen.
            Det är fantastiska naturområden vid nedre Dalälven som på alla
            sätt verkligen pryder sin status som naturområde.
          </note>
          <note>
            Med detta hoppas jag att de ledamöter som är engagerade i denna
            fråga ser att regeringens politik bygger vidare exakt på de metoder
            som den tidigare regeringen har använt och som är långsiktiga.
            Vi kan inte ha enstaka ad hoc-lösningar från ett år till ett annat.
            Det skapar en stor osäkerhet, inte minst i den lokala förvaltningen.
          </note>
          <note type="speaker">
            Anf. 25 SOLVEIG ZANDER (C):
          </note>
          <note>
            Herr talman! Nu väljer jag att tolka ministern positivt. Det
            finns alltså pengar avsatta för nästa år till besprutning. Då
            vill jag ställa samma fråga som Tomas Tobé : Kan man lita på att
            regeringen kommer att begära att Naturvårdsverket och Kemikalieinspektionen
            får använda sig av BTI, att man får det tillståndet? Det ska,
            som sagt, komma från regeringen.
          </note>
          <note>
            Det är , precis som ministern sade , ett oerhört unikt och vackert
            område som skulle kunna ge inkomster till betydligt fler än i
            dag. Detta är ett glesbygdsområde, och det betyder – om jag har
            förstått det hela rätt – ett område som också Miljöpartiet värnar
            om för att man ska kunna bo och leva där.
          </note>
          <note>
            För att man ska kunna starta företag där uppe måste man veta
            att man kan driva det i flera år. Det finns campingplatser där
            man har försökt driva verksamhet. Det har fungerat i ett år, men
            året därpå har det funnits så mycket mygg att det inte har kommit
            dit ett enda tält, en enda husvagn eller en enda kanotist. Därför
            måste man veta att verksamheten kan fortsätta år från år. Då handlar
            det om att staten är tydlig.
          </note>
          <note>
            Jag vill be ministern att tydliggöra att man ska kunna slippa
            myggor tack vare att staten tar ett ansvar för det. Det är också
            viktigt att hon möjliggör för Neda och de forskare som är där
            att fortsätta att utveckla andra metoder. Vi menar ju att det
            också ligger i långsiktigheten.
          </note>
          <note>
            Jag undrar varför de rödgröna ledamöterna som tidigare här i
            kammaren har haft synpunkter på detta inte är med och driver på
            i frågan i dag.
          </note>
          <note type="speaker">
            Anf. 26 TOMAS TOBÉ (M):
          </note>
          <note>
            Herr talman! Även jag vill ta fasta på det som verkar vara en
            positiv ansats från miljöministern. Man kan ibland tro att det
            här är en fråga som behöver återkomma och debatteras varje år.
          </note>
          <note>
            Faktum är att det hörde av sig människor i området vid nedre
            Dalälven även förra sommaren, men det gjorde de för att meddela
            att de var tacksamma över att det äntligen hade skett en bekämpning
            som gjorde det möjligt att leva i vardagen i området.
          </note>
          <note>
            Miljöministern säger att man bygger vidare på den tidigare regeringens
            arbete med detta. Hon betonade det långsiktiga arbetet med alternativa
            metoder – gott så. Det viktiga är dock att vi så småningom får
            ett besked om att det ska finnas möjlighet till bekämpning. Jag
            hoppas att miljöministern i sitt avslutande inlägg kan svara ett
            rakt ja när det gäller att regeringen är beredd att ge ett tillstånd
            för bekämpning.
          </note>
          <note>
            Jag kan lugna miljöministern med att det är en ansökan på väg.
            Jag har personligen talat med landshövdingen , som förbereder
            sig för detta arbete just nu.
          </note>
          <note>
            Anledningen till att jag ställde den här interpellationen är
            att det har uppstått en enorm oro. Det är inte bara alliansledamöter
            som är oroliga. Jag har också hört många lokala socialdemokratiska
            politiker som har uttryckt en stor oro. Men det är väl egentligen
            inte politikernas oro som är det viktigaste, utan det är ju de
            människor som undrar om det nu är dags igen för en sådan sommar.
            Det vore väldigt bra om miljöministern kunde lugna dem genom att
            återigen göra klart att pengarna finns i landsbygdsprogrammet
            och att hon är beredd att ta initiativ till ett tillstånd från
            regeringen.
          </note>
          <note type="speaker">
            Anf. 27 Klimat- och miljöminister ÅSA ROMSON (MP):
          </note>
          <note>
            Herr talman! Tack för en debatt som ger regeringen möjlighet
            att lugna den oro som finns, inte minst hos de människor som även
            nästa sommar vill leva i och uppskatta området kring nedre Dalälven
            till fullo, vilket begränsas av den stora myggpopulationen vissa
            år.
          </note>
          <note>
            Det är inte regeringens avsikt att på något sätt införa en begränsning
            utifrån hur tidigare regeringar har handlagt myggbekämpningen,
            inte på annat sätt än att vi anser att det är direkt olämpligt
            att staten ad hoc år från år ska anvisa särskilt öronmärkta pengar
            speciellt till stickmyggsbekämpning vid nedre Dalälven.
          </note>
          <note>
            Vi vill ha ett system där man i nedre Dalälven, precis som i
            Värmland, har en ordning att länsstyrelsen koordinerar med kommunerna,
            där man har pengar via landsbygdsprogrammet och där man ger stöd
            till de åtgärder som på både kort och lång sikt leder till de
            effekter som man vill ha. Man ska komma igång med långsiktiga
            åtgärder, med uppföljningsplaner och med de uppdrag som har redovisats
            till både regeringen och Naturvårdsverket.
          </note>
          <note>
            Jag kan också lugna interpellanterna på den punkten att vi inte
            avser att införa någon annan ordning när det gäller regeringens
            eventuella inblandning i tillståndsprocessen för användning av
            BTI. I grunden ingår det ju i Kemikalieinspektionens mandat att
            bestämma om produktens tillåtlighet i Sverige. Men såvitt jag
            vet är det tillåtet med BTI, och det är väl något som Kemikalieinspektionen
            tittar på med en viss frekvens.
          </note>
          <note>
            Just nu finns det ingen annan politisk inriktning från regeringen
            än att fullfölja intentionerna och uppdragen, men metoderna bör
            också utvecklas efter det att den tidigare regeringen har lagt
            ut ett uppdrag för att hitta mer långsiktiga lösningar. Det är
            BTI tyvärr inte i dag.
          </note>
          <note>
            Överläggningen var härmed avslutad.
          </note>
          <note>
            § 7 Svar på interpellation 2014/15:90 om säkerhetskrav på kärnkraft
          </note>
          <note type="speaker">
            Anf. 28 Klimat- och miljöminister ÅSA ROMSON (MP):
          </note>
          <note>
            Herr talman! Jens Holm har frågat mig på vilket sätt jag avser
            att skärpa säkerhetskraven för de svenska reaktorerna och vilka
            åtgärder jag kommer att vidta för att vi ska ha en enhetlig säkerhetsstandard
            för samtliga kärnreaktorer i Sverige. Vidare har Jens Holm frågat
            mig vilka åtgärder jag avser att vidta för att Sverige skyndsamt
            ska införa höjt försäkringsbelopp för kärnkraftsbolagen.
          </note>
          <note>
            När det gäller Jens Holms första fråga om att skärpa säker hetskraven
            på kärnkraftverken togs detta upp vid interpellationen den 6 november
            och jag skulle därför vilja hänvisa till denna interpellation
            sdebatt. Som jag framförde då pågår nu ett antal utredningar samt
            uppdrag hos Strålsäkerhetsmyndigheten för att se över regelverket
            för kärnkraft. När Strålsäkerhetsmyndigheten redovisat sina olika
            uppdrag till regeringen och när remissinstanserna har hunnit yttra
            sig om de olika förslagen som utredningarna presenterat kommer
            regeringen att vidta de åtgärder som behövs för att säkerställa
            att säkerhetskraven blir ändamålsenliga. Som jag ser det kommer
            detta arbete att resultera i skärpta säkerhetskrav vid de svenska
            kärnkraftverken.
          </note>
          <note>
            Jens Holms andra fråga gäller enhetliga säkerhetsstandarder för
            kärnkraftsreaktorer i Sverige. Det svenska regelverket gäller
            för alla reaktorer oavsett anläggningens utformning eller ålder.
            De säkerhetskrav och den tillsyn som Strålsäkerhetsmyndigheten
            tillämpar utgår från att reaktorernas säkerhet återkommande ska
            utvärderas och omprövas. Med detta följer att nödvändiga åtgärder
            för att upprätthålla säkerheten ska vidtas och att sträva efter
            att ständigt förbättra säkerheten genom att vidta säkerhetshöjande
            åtgärder.
          </note>
          <note>
            Tänkbara åtgärder och säkerhetsförbättringar ska enligt regelverket
            identifieras genom att lära av erfarenheter från drift, händelser
            och olyckor inom den egna verksamheten eller från annan kärnteknisk
            verksamhet samt genom att ta till sig ny kunskap från forskning
            och utveckling. Åtgärder som krävs för att upprätthålla säkerheten
            måste vidtas för att anläggningen ska tillåtas att vara i drift.
            Hur den tekniska lösningen ser ut eller vad åtgärderna innebär
            påverkas emellertid av anläggningens utformning och kan skilja
            mellan olika kärnkraftsreaktorer i Sverige. När det gäller övriga
            säkerhetsförbättringar görs en bedömning av vad som är möjligt
            att genomföra. Vid denna bedömning påverkar anläggningens utformning
            och ålder vilka åtgärder som behöver vidtas för enskilda kärnkraftsreaktorer.
          </note>
          <note>
            I de fall som Jens Holm refererar till och som gäller de så kallade
            oberoende härdkylningsfunktionerna har Strålsäkerhetsmyndigheten
            gjort bedömningen att åtgärder måste vidtas. Det måste bli möjligt
            att föra in vatten i reaktortanken även om alla i dag installerade
            system för nödkylning och eltillförsel är skadade eller utslagna.
            Därför kommer åtgärder att vidtas vid alla reaktorer oavsett ålder
            och utformning för att möjliggöra detta.
          </note>
          <note>
            Den tredje frågan, herr talman, rör vilka åtgärder jag avser
            att vidta för att Sverige skyndsamt ska införa höjt försäkringsbelopp
            för kärnkraftsbolagen. Jag vill börja med att säga att regeringen
            anser att kärnkraften ska bära en större andel av sina samhällsekonomiska
            kostnader.
          </note>
          <note>
            Jag kan konstatera att riksdagen tidigare beslutat om att Sverige
            ska godkänna ändringsprotokoll från Pariskonventionen. Sverige
            måste naturligtvis uppfylla sina internationella åtaganden i enlighet
            med Pariskonven ­ tionen om skadeståndsansvar på atomenergins
            område. Det sker i dag med de krav på försäkring som finns i atomansvarighetslagen.
            När 2004 års ändringsprotokoll träder i kraft kan regeringen sätta
            den nya lagen om ansvar och ersättning för radiologiska olyckor
            i kraft, vilket kommer att innebära höjda belopp. Det kan ske
            först när samtliga parter som är medlemsstater i EU är färdiga
            att ratificera enligt ett rådsbeslut från 2004. Av EU:s medlemsländer
            är det endast Belgien, Förenade kungariket, det vill säga Storbritannien
            och Nordirland, och Italien som ännu inte är färdiga med sin lagstiftning
            för att kunna ratificera. De två förstnämnda har kommit långt,
            och vår bedömning är att de kan bli klara under 2015. Jag kommer
            att följa frågan aktivt och vill verka inom EU för att de parter
            som är klara att ratificera kan göra detta så snart som möjligt.
          </note>
          <note type="speaker">
            Anf. 29 JENS HOLM (V):
          </note>
          <note>
            Herr talman! Jag vill tacka klimat- och miljöministern för svaret
            på min interpellation. Vi i Sverige har några av Europas absolut
            äldsta kärnkraftsreaktorer. När de byggdes för drygt 40 år sedan
            sade man att de skulle vara i drift i ungefär 25 år. Nu har det
            som sagt gått mer än 40 år vad gäller några av reaktorerna. Vi
            ser att ju äldre reaktorerna blir, desto osäkrare blir de och
            desto fler driftstopp måste göras på reaktorerna. Man måste alltså
            stänga dem helt och hållet och vidta olika säkerhetsåtgärder.
            Oskarshamn 1 är väl vår äldsta kärnkraftsreaktor. Där har man
            gjort ungefär 200 nödstopp sedan starten. Det är mycket.
          </note>
          <note>
            Det kostar mer och mer ju äldre reaktorerna blir samtidigt som
            risken med så gamla reaktorer blir allt större för vårt land.
            Därför välkomnar vi i Vänsterpartiet att Strålsäkerhetsmyndigheten
            har kommit med nya säkerhetsföreskrifter för våra kärnkraftsreaktorer.
            Det ska införas något som kallas extra nödkylning, en oberoende
            härdkylning, i reaktorerna. Sådana finns på många andra reaktorer,
            men inte i Sverige. Att dessa ska finnas borde vara en självklarhet
            med tanke på att det under lång tid har påpekats vilka stora brister
            de svenska kärnkraftverken har. Att det ska finnas en oberoende
            härdkylningsfunktion i reaktorerna är ingen stor nyhet. De ska
            finnas på plats senast 2020.
          </note>
          <note>
            Det märkliga med Strålsäkerhetsmyndighetens förslag är att de
            äldsta reaktorerna i Sverige ska kunna undantas från kravet. I
            stället ska man ha en annan form av mycket osäkrare kylningssystem
            med mobila enheter för reaktorerna. Det är mycket märkligt att
            vi ska ha ett bättre säkerhetssystem för vissa reaktorer medan
            de äldsta och sannolikt mest osäkra reaktorerna ska få någon form
            av B-lagslösning.
          </note>
          <note>
            Jag skulle vilja ha ett tydligt svar från regeringen ifall man
            verkligen accepterar att vi har ett sämre säkerhetssystem i våra
            äldsta och mest osäkra kärnkraftsreaktorer. Det var en av mina
            konkreta frågor, och jag tycker inte att jag fått något konkret
            svar på det. Ministern hänvisar till en tidigare debatt som fördes
            med en moderat riksdagsledamot, men frågan varför vi ska ha olika
            säkerhetssystem i våra reaktorer penetrerades inte riktigt i den
            debatten heller.
          </note>
          <note>
            Sedan gällde det frå gan om höjda försäkringsbelopp på våra kärnkraftverk.
            Det är ett EU-beslut, och det klubbades i riksdagen för flera
            år sedan. Tidigare miljöministrar har sagt att vi ska höja försäkringsbeloppet
            på våra svenska kärnkraftverk från dagens 3 miljarder till 12
            miljarder. Här ser jag inget konkret förslag från regeringen.
            Regeringen säger att man måste vänta på andra EU-länder för att
            kunna göra det. Jag vill upplysa om att det finns EU-länder som
            har infört det högsta försäkringsbeloppet, till exempel Nederländerna
            och Belgien. Jag förstår därför inte varför regeringen avvaktar.
            Det borde införas nu.
          </note>
          <note type="speaker">
            Anf. 30 Klimat- och miljöminister ÅSA ROMSON (MP):
          </note>
          <note>
            Herr talman! Det är riktigt att vi hade en längre interpellationsdebatt
            om olika typer av säkerhetskrav. Där tror jag att den generella
            frågan var vilka nya säkerhetskrav regeringen avser att utreda
            och implementera i den svenska kärnkraftssektorn. Jag gjorde en
            mer allmän föredragning om att det bland annat finns ett antal
            pågående direktivändringar beträffande kärnsäkerheten som måste
            genomföras i svensk lag. Det uppdraget har i veckan getts till
            Strålsäkerhetsmyndigheten som ska gå igenom vilka lag- och förordningsändringar
            som kan behöva göras.
          </note>
          <note>
            När det gäller de specifika krav som diskuterats en del i medierna
            och som Strålsäkerhetsmyndigheten har jobbat med, alltså kommunikationen
            kring det som kallas för oberoende härdkylning, kan jag konstatera
            att debatten ibland varit något förvirrad. Det har inte funnits
            anledning att tro annat än att det kommer att ställas krav på
            oberoende funktion, oberoende härdkylning, på alla svenska kärnkraftsreaktorer.
            Strålsäkerhetsmyndighetens uppfattning är att den funktionen ska
            vara på plats redan 2017. Men man kommer inte att ha den på plats
            i ett så att säga mer permanent inbyggt system, för det är ett
            ganska stort system att genomföra, och det genomförs dessutom
            på lite olika sätt då de svenska kärnkraftsreaktorerna tekniskt
            inte är beskaffade på exakt lika sätt. Eftersom den olikheten
            finns kommer man naturligtvis att behöva bygga säkerhetssystemen
            och kylsystem på lite olika sätt för att de ska fungera i de skilda
            tekniska miljöerna. Från 2017 ska funktionen oberoende härdkylning
            finnas i reaktorerna. Det är en säkerhetshöjning som är på gång
            att beslutas från relevant myndighet, som ju har ansvaret att
            besluta om dessa saker. Man kommer inledningsvis att acceptera
            en sådan funktion på ett mer mobilt sätt. Däremot måste den senare,
            jag tror att det årtal som nämnts är 2020, finnas på plats i permanent
            form. Dessa krav ställs på alla reaktorer och ingenting annat.
          </note>
          <note>
            När det gäller frågan om höjt ansvarsbelopp är det dessvärre
            så – jag måste säga dessvärre, för det har visat sig vara mer
            komplicerat än man kanske trodde 2004 – att när EU-länderna i
            samband med ändringsproto ­ kollet till Pariskonventionen fattade
            beslut om detta beslutades också att det ska ratificeras tillsammans
            av de EU-länder som tillträder konventio ­ nen. Då såg man framför
            sig att det var ett enklare sätt att göra detta till ­ sammans.
          </note>
          <note>
            Nu har det visat sig vara lite mer komplicerat. Det har helt
            enkelt dragit ut på tiden för länder att ratificera. Jag ligger
            nu aktivt på i denna process för att verka för att de länder som
            har gått in i konventionen kan gå vidare och ratificera. Som jag
            redovisade finns det ytterligare två länder som vi tror kommer
            att ratificera under 2015. I samband med det kan vi också få till
            ett ikraftträdande av detta ändringsprotokoll, vilket för Sverige
            möjliggör ett ikraftträdande av den lagstiftning som riksdagen
            redan beslutat om.
          </note>
          <note>
            Detta får effekt. Jag håller helt med Jens Holm om att vi behöver
            ett tydliggörande när det gäller ett höjt ansvarsbelopp på kärnkraftsägarna,
            men också en vidare krets av ansvariga. Den lagstiftningen vore
            väldigt bra att få på plats.
          </note>
          <note type="speaker">
            Anf. 31 JENS HOLM (V):
          </note>
          <note>
            Herr talman! Jag vill börja med de ökade säkerhetskraven på kärnkraften.
            Jag tycker att det är märkligt att myndigheten föreslår ett system
            där man tillåter lägre krav på våra äldsta och osäkraste kärnkraftverk.
            Precis som ministern säger öppnar man för att det inte ska vara
            permanenta lösningar utan kylning med mobila enheter. Jag måste
            erkänna att jag inte kan alla detaljer kring det här, men alla
            som är insatta säger att det är mycket säkrare att ha oberoende
            härdkylning och sätta in det som en permanent del av systemet.
          </note>
          <note>
            Ifall man inte kan leverera detta för våra äldsta och osäkraste
            reaktorer säger väl det någonting om hur illa det är ställt med
            de reaktorerna. Om de inte kan leva upp till säkerhetskraven kanske
            det är bättre att de inte får fortsätta. Då kanske de faktiskt
            har gjort sitt. Är det verkligen så att vi ska ha olika säkerhetskrav
            på olika reaktorer, ministern? Ska vi ha ett B-lag för våra farligaste
            och äldsta kärnkraftsreaktorer?
          </note>
          <note>
            Jag undrar också om det höjda försäkringsbeloppet. Kärnkraften
            bär i dag inte sina samhällsekonomiska kostnader fullt ut. Det
            innebär i praktiken att den revolution av förnybar energi som
            vi vill se står tillbaka därför att vi har väldigt mycket kärnkraft
            som indirekt subventioneras av staten. En del av denna subvention
            består i att ägarna till de svenska kärnkraftverken inte kommer
            att behöva stå för kostnaden fullt ut vid en olycka. För ett antal
            år sedan höjde man i Sverige försäkringsbeloppet till 3 miljarder
            kronor, så att man får betala lite till. Nu har vi en EU-förordning
            som säger att det ska vara upp till 1,2 miljarder euro, vilket
            blir ungefär 12 miljarder svenska kronor.
          </note>
          <note>
            Ministern säger att vi måste vänta på de andra EU-länderna innan
            vi får det här på plats. Jag vill erinra om att vi hade ett antal
            sådana här debatter innan den nya socialdemokratiskt och miljöpartistiskt
            ledda regeringen tillträdde. Åsa Romson deltog i de debatterna.
            Vi ville att den sven ­ ska regeringen skulle gå före och införa
            högre belopp i försäkringskraven här och nu. Vi menade då att
            ett enskilt medlemsland kan göra det. När jag tittar på hur olika
            länder agerat ser jag att Nederländerna och Belgien infört det
            högsta beloppet på kärnkraftverken i sin lagstiftning. Även Finland
            och Spanien har infört ett mycket högre försäkringsbelopp än vad
            vi har i Sverige.
          </note>
          <note>
            Jag undrar fortfarande vad Sverige går och väntar på. Jag har
            all respekt för att ni driver på på EU-nivå; man vill ju att alla
            EU-länder ska ta sitt ansvar. Men vi borde kunna göra mer här
            i Sverige också. Annars blir det så att vi fortsätter att indirekt
            subventionera kärnkraftsindustrin. Det är den förnybara energin
            som betalar det stora priset för det. På längre sikt är det miljön,
            klimatet och hela vår framtid som betalar det stora priset.
          </note>
          <note type="speaker">
            Anf. 32 JÖRGEN WARBORN (M):
          </note>
          <note>
            Herr talman! Det är riktigt att jag tidigare har ställt en interpellation
            på temat kärnkraftens säkerhetskrav. Låt mig tydligt slå fast
            att vi naturligtvis ska ha ändamålsenliga och välmotiverade säkerhetskrav
            på kärnkraftsreaktorerna. Anledning en till att jag ställde den
            interpellationen var att jag var lite orolig över de uttalanden
            som statsrådet gjort. Oron gällde snarast att det skulle bli ideologiska
            säkerhetskrav som inte var baserade på expertis, forskning och
            analyser.
          </note>
          <note>
            Jag är dock glad över den interpellationsdebatt vi hade då och
            den ställning statsrådet intagit, vilken jag tycker är mycket
            mer nyanserad än den vi märkte av i valrörelsen. Man blir möjligtvis
            lite mer begränsad som statsråd, då man har att ta hänsyn till
            andra partier och även de internatio ­ nella konventioner vi har.
            Jag är också glad att statsrådet och jag hade en diskussion om
            den oberoende myndigheten SSM och vikten av dess obe ­ roende.
          </note>
          <note>
            Jens Holm har tidigare i debatten nämnt att han inte är så väl
            insatt i hur den oberoende härdningskylningen ska funka. Men han
            är ändå beredd att ställa andra krav än vad SSM gör. Jag tycker
            att detta är signifikant. Det är oerhört viktigt att de krav som
            ställs baseras på expertisen och forskningen. Jag noterar också
            från den tidigare interpellationsdebatten att statsrådet har ett
            stort förtroende för SSM som myndighet och vill följa de internationella
            avtal vi har.
          </note>
          <note>
            Jens Holm nämner vidare de äldre reaktorerna. Detta har också
            statsrådet och jag varit inne på i vår debatt. Ja, det finns naturligtvis
            äldre reaktorer i Sverige. Men det är viktigt att nämna att de
            också är moderniserade. Flera av dem har moderniserats kraftigt
            under den senaste tiden. Man har investerat stora resurser för
            att modernisera dem, och i takt med det har säkerhetsnivån på
            kärnkraften höjts. Det har man gjort på grund av de krav som SSM
            ställt. Som jag inledningsvis var inne på är det viktigt att vi
            ställer ändamålsenliga och välmotiverade krav, så detta är bra.
          </note>
          <note>
            Den oberoende härdkylningen var en av huvudpoängerna i denna
            interpellation. Frågan om att den inte är exakt likadan på de
            olika reaktorerna tycker jag att statsrådet besvarar på ett bra
            sätt. Det är väl värt att notera att säkerhetsnivån höjs i samtliga
            reaktorer genom den oberoende härdkylningen, vilket naturligtvis
            är bra.
          </note>
          <note>
            Jag hoppas att statsrådet kommer att behålla den ställning hon
            intagit sedan hon blev minister. Det vore bra för den framtida
            energiförsörjning ­ en. Jag är dock fortfarande orolig över uttalanden
            som statsrådet i samband med energiöverenskommelsen gjorde om
            att flera reaktorer kommer att stängas under mandatperioden. Vägen
            dit, menade statsrådet, skulle gå genom bland annat högre säkerhetskrav.
            Är det fortfarande så?
          </note>
          <note type="speaker">
            Anf. 33 Klimat- och miljöminister ÅSA ROMSON (MP):
          </note>
          <note>
            Herr talman! Jag tackar för den for tsatta debatten om säkerheten
            hos de svenska kärnkraftsreaktorerna, vilket är ett viktigt ämne.
          </note>
          <note>
            Det är Miljöpartiets och regeringens uppfattning att vi ska ha
            höga säkerhetskrav på svenska reaktorer. Jag förstår, förutsätter
            och hör aktivt i debatten att det är någonting som både moderata
            och vänsterpartistiska riksdagsledamöter stöder. Jag tror inte
            att det är där den stora åsiktsskillnaden finns i svensk kärnkraftspolitik
            i dag. Vi ska ha höga säkerhetskrav på de svenska reaktorerna.
            Jag tror att det är helt uppenbart för svenska folket att det
            blir en allt viktigare fråga. Som interpellanten Jens Holm säger
            har vi allt äldre kärnkraftsreaktorer i Sverige, och naturligtvis
            blir då säkerhetsfrågan än mer påtaglig.
          </note>
          <note>
            Detta avser jag som ansvarig minister att följa noga så att vi
            säkerställer att vi från myndighetshåll och regeringens håll hela
            tiden följer upp och tar till oss den internationella kunskapen
            och analyserna och verkställer de internationella besluten om
            säkerhet men att vi gör det på ett adekvat sätt för de svenska
            kärnkraftsreaktorerna.
          </note>
          <note>
            När det gäller specifikt den diskussion som Jens Holm tog upp
            om den oberoende härdkylningen kan jag konstatera att myndigheten
            har aviserat att man vill se den funktionen på plats redan 2017.
            Det är en viktig funk ­ tion. När alla andra nödsystem är utslagna
            för elsystem och system av an ­ nan karaktär så måste det fortfarande
            gå att kyla härden.
          </note>
          <note>
            Det finns mobila system som kan höja denna säkerhet på ett avsevärt
            sätt. Myndigheten som har att besluta och har detta på sitt bord
            har aviserat att man vill säkerställa att de är på plats 2017.
            Den har också sagt att det från 2020 bör finnas permanenta lösningar.
          </note>
          <note>
            Detta är säkerhetskrav som ställs på samtliga reaktorer. Med
            det känner jag att vi i just den säkerhetsdelen har en bra ordning
            på torpet och inte darrar på manschetten från regering en s sida
            när det gäller att aktivt följa säkerhetsstandarden på svenska
            kärnkraftverk.
          </note>
          <note>
            Detta gäller oavsett var man står i den riktigt ideologiska frågan,
            det vill säga kärnkraftens vara eller inte vara, och om man tror
            att det är ett energisystem som har en långsiktig framtid i Sverige
            eller inte. Där står Moderaterna med en syn och Miljöpartiet med
            en helt annan syn.
          </note>
          <note>
            Det jag och Miljöpartiet har varit tydliga med är att säkerheten
            är ett av de moment man måste jobba väldigt aktivt med när man
            har kärnkraft. Det är också en av anledningarna till att vi tror
            att vi framöver vore mycket tryggare och tydligare om vi i Sverige
            använde 100 procent förnybar energi och inte energi från kärnreaktorer.
          </note>
          <note>
            De kärnkraftverk vi har i dag och avfallet måste vi hantera.
            Det ska vi göra oerhört säkert och professionellt och på det tekniskt
            mest avancerade sättet för att så mycket vi bara kan trygga säkerheten
            för dagens samhälle men också för de kommande generationerna som
            tyvärr kommer att behöva hantera detta framöver.
          </note>
          <note>
            Jag förstår av debatten och av interpellanten Jens Holm att man
            önskar ökade beloppsgränser i försäkringsdelen när det gäller
            kärnkraften. Det tycker också regeringen, Miljöpartiet och den
            här kammaren som redan har beslutat om en lagstiftning som man
            vill ska träda i kraft.
          </note>
          <note>
            Problemet är att det är knutet till ett beslut där Europeiska
            rådet har sagt att vi ska göra det gemensamt. Därför kan det inte
            komma på plats förrän vi får ett ikraftträdande av ändringsprotokollet.
            Man jobbar aktivt med den frågan. Vi följer det och hoppas på
            en snar ratificering.
          </note>
          <note type="speaker">
            Anf. 34 JENS HOLM (V):
          </note>
          <note>
            Herr talman! När vi inför ökade säkerhetskrav på våra kärnkraftverk
            ska det vara samma för alla. Man ska inte tumma minsta lilla på
            säkerheten. Klimat- och miljöministern sade precis det i den tidigare
            interpellationsdebatten för några veckor sedan med Jörgen Warborn
            .
          </note>
          <note>
            Det är precis det man gör när man skriver sin promemoria att
            för de äldsta reaktorerna som förväntas tas ur bruk efter 2012
            ska man ha en kompensatorisk lösning. Det ska alltså inte vara
            en oberoende härdkylning som man ålägger de andra reaktorerna
            att ha.
          </note>
          <note>
            Det borde vara självklart att det ska vara samma för alla. Kan
            man inte leva upp till det för att det är så gamla kärnkraftverk
            ska man inte fortsätta. Vi kan inte kompromissa med säkerheten.
          </note>
          <note>
            Det är också en fråga till moderaten Jörgen Warborn . Anser Moderaterna
            att den kompensatoriska lösningen med en mobil enhet för kylningen
            är exakt lika säker som oberoende härdkylning? Då borde man i
            så fall kunna ha det på alla reaktorer.
          </note>
          <note>
            Det är bra att ni driver på i EU, Åsa Romson. Men enskilda medlemsländer
            kan gå före och höja försäkringsbeloppet. Det har Belgien, Nederländerna,
            Spanien och Finland gjort. Vi i Sverige borde också göra det.
            Jag förstår inte varför det ska vara så svårt att göra det när
            en enig riksdag har beslutat om det. Det vore ett steg mot att
            kärnkraften ska ta ett större samhällsekonomiskt ansvar, precis
            som ni säger i regeringsförklaringen.
          </note>
          <note type="speaker">
            Anf. 35 JÖRGEN WARBORN (M):
          </note>
          <note>
            Herr talman! Statsrådet var först inne på höga säkerhetskrav.
            Jag nämnde också inledningsvis att det var viktigt. Hon fortsätter
            med ett resonemang om att med äldre reaktorer blir den frågan
            alltmer aktuell. Jag vill återigen påminna om att de allra flesta
            har gått igenom väldigt stora moderniseringar den senaste tiden.
            Det har naturligtvis höjt säkerheten.
          </note>
          <note>
            Vi i Moderaterna tycker tillsammans med Alliansen i vår energiöverenskommelse
            att man ska fortsätta med och utveckla förnybart, och vattenkraften
            ska finnas där. Men vi ser också att man ska kunna ersätta några
            av de tio reaktorer som finns, och då ökar säkerheten ytterligare.
            Det är den ståndpunkten.
          </note>
          <note>
            Jag noterar att statsrådet nämnde Moderaternas syn på kärnkraften
            långsiktigt och hur den skiljer sig från Miljöpartiets syn. Det
            finns ingen tvekan om det. Vi står i olika läger där. Men den
            stora frågan är hur regeringens position är om kärnkraften. Det
            är fortfarande en osäkerhetsfaktor.
          </note>
          <note>
            Jag fick frågan från Jens Holm om hur säker den mobila kylningen
            är. Jag kan inte svara på det. Jag tror inte heller Jens Holm
            kan det. Det är hela min poäng.
          </note>
          <note>
            Jag vill att SSM, som är den oberoende myndigheten, ska vara
            oberoende. Det är de som är experterna och kan den frågan. Det
            är de som har gjort bedömningen och avvägningen, och jag litar
            på den. Jag noterar sedan den tidigare debatten att det gör också
            statsrådet.
          </note>
          <note type="speaker">
            Anf. 36 Klimat- och miljöminister ÅSA ROMSON (MP):
          </note>
          <note>
            Herr talman! Tack för en debatt om det viktiga ämnet kärnkraftreaktorers
            säkerhet!
          </note>
          <note>
            Regeringen kommer inte att med en tum vika från att vi ska ha
            en hög säkerhet, den allra bästa möjliga, på de svenska kärnkraftverken.
            Därför kommer vi behöva följa frågan noggrant och implementera
            säkerhetsåtgärder allteftersom. Det är så man bygger säkerhet
            på kärnkraftssidan.
          </note>
          <note>
            Jag håller inte med Jörgen Warborn om att allt skulle bli mycket
            säkrare i Sverige och i världen om vi fick nya kärnkraftreaktorer.
            Det finns en inneboende osäkerhet om kärnkraft som teknisk lösning
            på energiförsörjningen. Vi såg olyckorna i Fukushima som ett bevis
            på detta. Det är väldigt många saker som inte går att förutse.
          </note>
          <note>
            I en allt osäkrare värld som vi just nu står inför ska vi vara
            väldigt tydliga med att den typen av energiproduktion som innefattar
            så stora säkerhetsrisker som den ändå gör i praktiken kanske inte
            är den allra bästa i en värld med mer våldsamhet och osäkerhet.
          </note>
          <note>
            Det vi ser i dag är att vi har en åldrande kärnkraftpark i Sverige.
            Det gör att vi måste vara väldigt lyhörda inför de säkerhetsstandarder
            som behöver implementeras, och jag avser att följa detta noga.
          </note>
          <note>
            Det finns en oberoende strålsäkerhetsmyndighet i Sverige som
            har till uppgift att regelbundet eftersöka säkerhetsstandarder.
            Det gäller bland annat i den fråga som har diskuterats här med
            Jens Holm. Den är just nu i färd med att säkerställa att kraven
            om oberoende härdkylning implementeras.
          </note>
          <note>
            Den funktionen implementeras i ett första steg med krav på att
            den ska kunna leva upp till funktionen utifrån en mobil lösning.
            Det görs på alla kärnkraftverk också för att man i ett senare
            steg ska ha permanenta lösningar. De kraven ställs på alla kärnkraftverk.
            Med detta konstaterar jag att det finns ett gott säkerhetsarbete
            på de svenska kärnkraftverken.
          </note>
          <note>
            Överläggningen var härmed avslutad.
          </note>
          <note>
            § 8 Svar på interpellation 2014/15:72 om frysta medel för sammanslagningen
            av Uppsala universitet och Högskolan på Gotland
          </note>
          <note type="speaker">
            Anf. 37 Statsrådet HELENE HELLMARK KNUTSSON (S):
          </note>
          <note>
            Herr talman! Gustaf Hoffstedt , Moderaterna, har frågat mig om
            det var en lapsus att de medel som Uppsala universitet tilldelats
            med anledning av samgåendet med Högskolan på Gotland inte ingår
            i budgetpropositionen för 2015.
          </note>
          <note>
            Regeringen ser positivt på att lärosäten samverkar och samarbetar
            med varandra i syfte att uppnå hög kvalitet i utbildning och forskning.
            I vilka former detta samarbete sker avgör lärosätena i stor utsträckning
            själva. Regeringen avser inte att uppmuntra några ytterligare
            samgåenden mellan lärosäten.
          </note>
          <note>
            Verksamheten vid Högskolan på Gotland inordnades i Uppsala universitet
            den 1 juli 2013. Syftet med samgåendet var att gynna såväl utbildning
            som forskning på Gotland. Även om det har gått för kort tid för
            att kunna utvärdera resultatet av samgåendet kan det konstateras
            att verksamheten har haft en positiv utveckling i flera delar.
            Söktrycket till utbildningarna på Campus Gotland har ökat väsentligt
            jämfört med tidigare. Den inriktning mot så kallad liberal arts
            education som Högskolan på Gotland tidigare arbetade med har också
            större möjligheter att utvecklas i den bredare utbildningsmiljö
            som Uppsala universitet kan erbjuda.
          </note>
          <note>
            Från och med 2012 har särskilda medel tilldelats för samgåendet.
            Dessa medel har syftat till att täcka ökade kostnader som kan
            uppstå i samband med samgåendet. Syftet med de särskilda medlen
            har också varit att stärka kvaliteten och utveckla verksamheten
            på Gotland för att göra den långsiktigt stabil och attraktiv för
            studenter och lärare. Det är betydelsefullt att Uppsala universitets
            satsning på Gotland fortsätter att utvecklas i denna positiva
            anda.
          </note>
          <note>
            Regeringen prioriterar satsningar på kunskap och utbildning.
            Regeringen har i budgetpropositionen föreslagit att medel motsvarande
            5 000 nya högskoleplatser avsätts för 2015. Uppsala universitet,
            som inkluderar Campus Gotland, kommer att få en betydande del
            av dessa medel, och därmed ges möjlighet att förstärka kvaliteten
            i undervisningen och öka antalet studenter.
          </note>
          <note type="speaker">
            Anf . 38 GUSTAF HOFFSTEDT (M):
          </note>
          <note>
            Fru talman ! Jag vill tacka statsrådet Helene Hellmark Knutsson
            för svaret.
          </note>
          <note>
            Samgåendet mellan Uppsala universitet och dåvarande Högskolan
            på Gotland har blivit en formidabel succé. Från mitt gotländska
            perspektiv har jag kunnat notera det som också statsrådet själv
            framhöll, nämligen att söktrycket till de utbildningar som ges
            på Gotland har ökat dramatiskt, och utbildningskvaliteten har
            också kunnat höjas tack vare universitetets omfång, historia och
            styrka.
          </note>
          <note>
            Regeringen föreslår i sin budgetproposition att de samgåendemedel
            som den tidigare regeringen utlovade ska frysas inne. Det var
            ett löfte som sträckte sig under perioden 2013–2016. Under åren
            2013 och 2014 har medlen förstås redan utbetalats, 25 miljoner
            kronor årligen, men förslaget är att de ska frysas inne för åren
            2015 och 2016. Dessutom var det sagt att det skulle ske en utvärdering
            efter 2016 för att eventuellt permanenta medlen. Det skulle innebära
            att man också efter 2016 skulle utbetala medel eftersom man såg
            så positivt på samgåendet. Det skulle krävas ett aktivt beslut
            från regeringen att inte betala ut medlen.
          </note>
          <note>
            Uppsala universitet har i dagsläget inte fått någon motivering
            varför man låter medlen frysa inne, och man fick definitivt ingen
            chans att yttra sig innan beslutet fattades. Det tycker jag i
            sig är allvarligt. I regeringsformen 7 kap. 2 § står: ”Vid beredningen
            av regeringsärenden ska behövliga upplysningar och yttranden inhämtas
            från berörda myndigheter. Upplysningar och yttranden ska också
            i den omfattning som behövs inhämtas från kommuner. Även sammanslutningar
            och enskilda ska i den omfattning som behövs ges möjlighet att
            yttra sig.” Såvitt jag förstår har Uppsala universitet inte fått
            möjlighet att yttra sig, inte heller Region Gotland, Uppsala kommun
            eller någon annan berörd. Det tycker jag är ganska allvarligt.
          </note>
          <note>
            Som sagt, regeringen beslutade att det skulle ske en återkoppling
            efter 2016. För mig är det då naturligtvis angeläget att det sker
            en utvärdering av detta.
          </note>
          <note>
            Jag skulle vilja fråga statsrådet Helene Hellmark Knutsson huruvida
            man ser positivt på att permanenta dessa medel eller inte. Om
            man inte ser positivt på det och inte kan ge detta besked i dag,
            kan man då åtminstone ge beskedet att det kommer att ske en kvalificerad
            utvärdering av hur medlen har fallit ut och vad de har betytt
            för Uppsala universitet – Campus Gotland?
          </note>
          <note>
            Den andra frågan jag skulle vilja ställa till statsrådet är:
            Varför föregicks regeringens förslag inte av någon dialog med
            framför allt Campus Gotland men också Region Gotland och Uppsala
            universitet?
          </note>
          <note type="speaker">
            Anf. 39 Statsrådet HELENE HELLMARK KNUTSSON (S):
          </note>
          <note>
            Fru talman! Tack, Gustaf Hoffstedt , både för följdfrågor och
            för att vi är överens om den positiva utveckling som detta har
            inneburit för Gotland. Det har som sagt ökat söktrycket och stärkt
            utbildningens kvalitet. Jag tror att vi är överens om att vi vill
            att detta ska fortsätta.
          </note>
          <note>
            Nu är det en ny regering och en ny riksdag. Det har varit val
            däremellan, och då är det också nya satsningar som görs på högre
            utbildning och forskning. Det vi har fattat beslut om i budgetprocessen
            är att tillföra 5 000 nya högskoleplatser och att tillföra 125
            miljoner kronor till kvalitetshöjande åtgärder. Om detta är den
            budget som går igenom här i riksdagen den 3 december är det detta
            beslut vi har att förhålla oss till när vi sedan ska fördela medel
            till högskolor och universitet. Inför det arbetet pågår självklart
            samtal för att man ska kunna erbjuda fler platser och avgöra var
            man behöver satsa pengarna för stärkt kvalitet.
          </note>
          <note>
            Precis som jag sade i mitt inledande interpellationssvar pågår
            den dialogen nu med Uppsala universitet just för att säkerställa
            att den positiva utvecklingen på Campus Gotland ska fortsätta.
            Uppsala universitet kommer att få en betydande del av den här
            regeringens satsningar.
          </note>
          <note>
            Det är självklart att det blir ett skifte när man får en ny regering.
            Det innebär att vi får föra en tydlig dialog. Jag utgår från att
            man är medveten om att allmänna val kan bli på det här sättet.
          </note>
          <note>
            Att vi ska göra kvalificerade utvärderingar av arbetet tycker
            jag är självklart. Det är också självklart att när nu nya medel
            fördelas görs det i dialog med bland annat Uppsala universitet
            men också med övriga lärosäten i Sverige.
          </note>
          <note type="speaker">
            Anf . 40 GUSTAF HOFFSTEDT (M):
          </note>
          <note>
            Fru talman ! Jag uppfattade inte att det här ges något löfte
            om att permanenta dessa medel, men jag uppskattar naturligtvis
            löftet om att i alla fall utvärdera hur de faller ut.
          </note>
          <note>
            De nya medel som Helene Hellmark Knutsson talar om gäller framför
            allt ett kvantitativt mål om 5 000 nya högskoleplatser. Så var
            det ju inte riktigt med de 25 miljoner som ursprungligen utlovades.
            En huvudsaklig idé med de medlen var ju att de skulle kunna användas
            till forskning, som ju är själva kärnan i en högskolas eller ett
            universitets verksamhetsområde.
          </note>
          <note>
            Det gör mig bekymrad. Jag skulle vilja att statsrådet vidgar
            de möjligheter som Uppsala universitet – Campus Gotland har med
            de numera utlovade medlen, så att de inte enbart kan användas
            kvantitativt till att utöka antalet högskoleplatser utan också
            kan användas till just forskning.
          </note>
          <note>
            När jag då ska komplettera med någon fråga blir den helt enkelt:
            Kommer statsrådet att verka för att pengarna kan användas till
            forskning?
          </note>
          <note type="speaker">
            Anf. 41 Statsrådet HELENE HELLMARK KNUTSSON (S):
          </note>
          <note>
            Fru talman! Tack, Gustaf Hoffstedt , för ytterligare frågor!
          </note>
          <note>
            Eftersom detta har lett till ett ökat söktryck tycker jag att
            det är väldigt positivt att man tillför nya platser. På det sättet
            kan man möta det ökade söktrycket.
          </note>
          <note>
            Och, som sagt, vi har också en pott som handlar om att höja utbildningens
            kvalitet, men det är på vissa specifika områden.
          </note>
          <note>
            Det ligger stora satsningar på forskningen i den forskningspolitiska
            proposition som gäller, som det beslutades om av den förra riksdagen
            och som kom från den förra regeringen. Jag har sagt flera gånger
            att jag tycker att det är en väldigt bra satsning som har tillfört
            stora forskningsanslag.
          </note>
          <note>
            Vi kommer självklart att se till att det här fortsätter. De nya
            forskningsanslag som tillförs kommer att fortsätta fram till dess
            att vi ska fatta beslut om en ny forskningspolitisk proposition.
            Det är självklart att forskning av hög kvalitet kommer att ha
            del av de fortsatta medel som tilldelas för forskning. Men just
            de här medlen, som handlar om fler platser, är för utbildningsplatser.
          </note>
          <note type="speaker">
            Anf . 42 GUSTAF HOFFSTEDT (M):
          </note>
          <note>
            Fru talman ! Jag kan då beklaga att de medel som ersätter de
            ursprungligen utlovade 25 miljonerna enbart kan användas till
            utbildningsplatser. Så var det nämligen inte tänkt från början.
            Poängen med samgåendet var också att öka kvaliteten på Uppsala
            universitet – Campus Gotland.
          </note>
          <note>
            Det finns en annan aspekt av att enbart satsa på utbildningsplatser
            och att samtidigt ge medel under en så kort tid – det återstår
            ju bara två år. Man kan fråga sig: Vad är det för utbildningar
            som Uppsala universitet – Campus Gotland ska starta när det enbart
            återstår två år av utbetalningar? Det finns knappt så korta program.
            Det skapar en oerhörd osäkerhet. Det får inte vara så att Uppsala
            universitet – Campus Gotland lockar in studenter i utbildningar
            som påbörjas och att medlen därefter rycks undan, likaså möjligheterna
            att avsluta utbildningarna.
          </note>
          <note type="speaker">
            Anf. 43 Statsrådet HELENE HELLMARK KNUTSSON (S):
          </note>
          <note>
            Fru talman! Regeringens satsningar på en utbyggd högskola kommer
            att fortsätta under hela mandatperioden. Det blir 5 000 nya platser
            nästa år, om riksdagen så beslutar, och det kommer att ske en
            successiv ökning av antalet högskoleplatser till 2018. Beräkningen
            just nu är att det ska vara drygt 14 000 nya platser när det är
            fullt utbyggt.
          </note>
          <note>
            Det är inte så att pengar för nya platser kommer att försvinna
            eller bara ha tvååriga perspektiv, utan det är självklart att
            regeringen tar den hänsynen och också har höjda och ökade ambitioner.
            Det är också en tydlig politik från regeringen att vi ska ha högre
            utbildning och forskning av hög kvalitet i hela landet. Det gör
            att jag anser att Campus Gotland kan känna sig väldigt trygg t
            med regeringens satsningar och ambitioner, förutsatt att de får
            stöd i riksdagen.
          </note>
          <note>
            Överläggningen var härmed avslutad.
          </note>
          <note>
            § 9 Svar på interpellation 2014/15:95 om jämställdhet inom akademin
          </note>
          <note type="speaker">
            Anf. 44 Statsrådet HELENE HELLMARK KNUTSSON (S):
          </note>
          <note>
            Fru talman! Linda Snecker från Vänsterpartiet har frågat mig
            vilka åtgärder jag avser att vidta för att öka jämställdheten
            inom akademin såväl kvantitativt som kvalitativt. Linda Snecker
            har vidare frågat mig när jag avser att vidta dessa åtgärder.
          </note>
          <note>
            Sveriges nya samarbetsregering är feministisk. Det innebär att
            alla frågor som rör jämställdhet och hur maktförhållandena ser
            ut mellan könen är viktiga frågor, och jag kommer att bedriva
            ett aktivt arbete med dessa frågor när det gäller akademin.
          </note>
          <note>
            I statliga universitets och högskolors verksamhet ska jämställdhet
            mel ­ lan kvinnor och män alltid iakttas och främjas, och det
            gäller enligt hög ­ skolelagen. Arbetet med att uppnå en jämn
            könsfördelning är komplext, och insatser krävs på flera nivåer
            inom högskolan. För att främja jämställd ­ heten i akademin kommer
            regeringen under hela mandatperioden att bedri ­ va ett aktivt
            arbete i dialog med universitet och högskolor.
          </note>
          <note>
            Som anges i regeringsförklaringen ska andelen professorer som
            är kvinnor öka. Det är ett prioriterat område för regeringen.
            Trots att kvinnor under lång tid har varit i majoritet bland studenterna
            i utbildning på grundnivå och avancerad nivå är fortfarande bara
            24 procent av professorerna kvinnor medan 76 procent är män. Dessa
            siffror talar sitt tydliga språk. Jämställdheten behöver förbättras.
            Riksdagen har fastställt att det ska finnas mål för könsfördelningen
            av nyrekryterade professorer på lärosätena. Dessa mål för innevarande
            period gäller till och med 2015. Regeringen följer noga i vilken
            mån lärosätena uppnår rekryteringsmålen, och arbetet med utformningen
            av de nya rekryteringsmålen som ska gälla från och med 2016 pågår.
          </note>
          <note>
            Vidare anges i regeringsförklaringen att forskningsanslagen ska
            fördelas jämställt. Det är viktigt att kvalitetssäkra rekryteringsprocesser
            och anslag och se till att arbetet sker på formella grunder och
            inom formella strukturer så att kvinnor inte missgynnas. Statskontoret
            har i uppdrag att kartlägga och analysera fördelningen av anslag
            för forskning och forskarutbildning vid universitet och högskolor
            ur ett jämställdhetsperspektiv. I uppdraget ingår att studera
            fördelningsprocessen, bland annat de bedömningar som ligger till
            grund för fördelningsbesluten. Där det bedöms möjligt för deltagande
            lärosäten får även övriga medel när det gäller forskning och forskarutbildning
            inkluderas. Uppdraget ska redovisas den 31 december 2014, och
            jag inväntar resultatet med stort intresse.
          </note>
          <note>
            I regeringsförklaringen tas även upp att myndigheter ska få ett
            tydligare uppdrag att arbeta med jämställdhetsintegrering i all
            sin verksamhet. Jag kommer att föra en dialog med universiteten
            och högskolorna om hur ett sådant arbete ska utformas.
          </note>
          <note>
            Jämställdhet i högskolan är i grunden en fråga om rättvisa för
            indivi ­ den. Men det är också en avgörande fråga för akademins
            legitimitet som samhällsbärande institution och, i förlängningen,
            för samhällsutveck ­ lingen och Sveriges konkurrenskraft.
          </note>
          <note type="speaker">
            Anf. 45 LINDA SNECKER (V):
          </note>
          <note>
            Fru talman! Tack, statsrådet, för ditt svar! Det gläder mig att
            höra att regeringen tar frågan på allvar.
          </note>
          <note>
            I Sverige finns det 31 lärosäten som staten är huvudman för,
            14 universitet och 17 högskolor. År 2010 genomfördes en autonomireform
            som ledde till avregleringar av lärosätenas organisation. Varje
            universitet kunde då självt forma bland annat sin egen styrning.
          </note>
          <note>
            Att jämställdhetsintegrering bland lärosäten ska bli tydligare
            är väldigt positivt. Jämställdhetsintegrering innebär att jämställdhetsperspektiv
            ska införlivas i alla beslutsprocesser. Men i och med den ökade
            autonomin och skillnaden i styrning mellan lärosätena blir jämställdheten
            svårare att styra från statligt håll och från regeringens håll.
          </note>
          <note>
            Delegationen för jämställdhet i högskolan säger i redovisningen
            Jämställdhet i högskolan – ska den nu ordnas en gång för alla?
            att bilden av akademin är nedslående. Det är en organisation som
            är präglad av normer och värderingar som bekräftar män som överordnade
            och där olika villkor råder för kvinnors och mäns meritering och
            karriärutveckling. Särbehandling och diskriminering på grund av
            kön råder inom akademin men på ett väldigt sofistikerat sätt som
            ligger under ytan. Forskaridealet är starkt, och det råder en
            stark föreställning om den hårt arbetande forskaren som lever
            för sitt arbete och låter familj och barn komma i andra hand.
            Män har lättare att avancera i tjänst, kvinnor betydligt svårare.
            Och avancerar kvinnor i tjänst är det inom undervisning och administration
            – det är någonting som ofta ses som karriärstjälpande för forskningen.
          </note>
          <note>
            Statsrådet skriver i sitt svar att arbetet med att uppnå en jämn
            könsfördelning är komplext. Jag tror inte riktigt att det stämmer.
            Det är könsmaktsordningen som kramar vår akademi alldeles för
            hårt.
          </note>
          <note>
            Antalet professorer har mätts sedan 2007. Statsrådet skriver
            i sitt svar att regeringen kommer att fortsätta att mäta. Men
            att mäta antalet profes ­ sorer kommer aldrig att leda till någon
            jämställdhet. Professorers arbets ­ situation skiljer sig åt.
            Vissa arbetar under professorskontrakt via universi ­ teten och
            behöver inte jaga forskningsmedel. Vissa kan anställa väldigt
            många doktorander; andra har en licentiand på halvtid.
          </note>
          <note>
            I stället för att mäta antalet professorer skulle professorernas
            olika anställningsvillkor tas på allvar. Och varför bara sätta
            upp mål för den absolut högsta titeln inom akademin? Regeringen
            skulle på samma sätt som för professorer kunna sätta upp mål för
            antalet doktorander, lektorer och adjunkter.
          </note>
          <note>
            Jag har själv under flera år arbetat i akademin med att administrera
            forskning. Jag har arbetat tillsammans med de hängivna forskare
            som drar in externa medel. Det är en spännande värld.
          </note>
          <note>
            Det är även en extremt hierarkisk värld. Den akademiska friheten
            är stor hos forskarna, men vi som var administratörer hade en
            helt annan arbetssituation. Många av oss var akademiker med en
            lång utbildning i ryggen. Nästan samtliga var kvinnor. Vi arbetade
            alla med att bland annat kopiera papper åt professorerna.
          </note>
          <note>
            Därför undrar jag vad statsrådet tänker göra för resten av de
            tusentals som är anställda inom administration och teknisk support
            och som städare, controllers, ekonomer och löneadministratörer
            för att även de ska ha en jämställd arbetsplats.
          </note>
          <note>
            Det räcker nämligen inte med att räkna professorernas huvuden.
            Utan den administrativa grunden på högskolorna finns ingen som
            betalar ut lön, diarieför forskningsansökningarna eller får datorn
            att fungera felfritt. Även där behövs jämställdhet.
          </note>
          <note type="speaker">
            Anf. 46 Statsrådet HELENE HELLMARK KNUTSSON (S):
          </note>
          <note>
            Fru talman! Tack, Linda Snecker , för ditt engagemang i den här
            viktiga frågan! Jag är väldigt glad för det och hoppas att det
            kan innebära att vi också kan fortsätta jobba med att utveckla
            jämställdhetsarbetet inom akademin, både vad gäller högre utbildning
            och forskning.
          </note>
          <note>
            Vi ser att våra lärosätens självständighet är av godo, men det
            kräver att man jobbar väldigt ansvarsfullt. Mycket makt betyder
            mycket ansvar, och det gäller även våra lärosäten. Det är självklart
            att vi som regering men också våra myndigheter som har att följa
            upp ska se till att jämställdhetsarbetet hela tiden utvecklas
            och att det gör det på alla nivåer.
          </note>
          <note>
            Nu har vi i regeringsförklaringen satt upp ett mål när det gäller
            professor er , men det innebär inte att vi glömmer övrigt jämställdhetsarbete.
            Precis som Linda Snecker själv sade innebär ju en jämställdhetsintegrering
            att man jobbar på alla nivåer, inom alla fakulteter och att man
            också följer upp och utvärderar.
          </note>
          <note>
            Det här är komplext på det sättet att det är många verktyg som
            behöver användas. Det ena handlar om långsiktigheten, och då menar
            jag inte långsiktigheten i jämställdhetsarbetet, för det kan ibland
            kännas lite väl långsiktigt – det går ju inte riktigt så snabbt
            som vi önskar – utan jag menar mer att ge långsiktiga villkor
            för till exempel unga forskare. Det tror jag är en sådan sak som
            kommer att underlätta för kvinnor att välja forskarkarriären –
            att man får trygga anställningar och att man inte behöver jaga
            anslag varje år för att kunna fortsätta som ung forskare.
          </note>
          <note>
            Det här är, precis som jag sade i slutet av mitt förra inlägg,
            viktigt för jämställdheten, och det är viktigt för att ge alla
            möjligheten att prova på en forskarkarriär så att vi faktiskt
            får fram de bästa. Det ska inte vara de andra, lite mer dolda,
            sakerna som gör att någon tar sig fram.
          </note>
          <note>
            Den andra delen handlar om transparens både i ansökningsförfaranden
            och i anställningsförfaranden och att det alltid ska vara meriter
            som kvalificerar och inte någonting annat.
          </note>
          <note>
            Vi vet alla att könsmaktsordningen gör att man ibland värderar
            kvinnors och mäns arbete och meriter på olika sätt. Att jobba
            målmedvetet med att få bort sådant, att se till att det är transparens
            och kvalitet i processerna och att man utgår från meriter kommer
            också att göra det kanske inte precis lättare, men det kommer
            att göra att det blir mer jämställt eftersom fler kvinnor kan
            ta sig fram på sina formella meriter i stället för att informella
            nätverk ligger till grund för bedömningar.
          </note>
          <note type="speaker">
            Anf. 47 LINDA SNECKER (V):
          </note>
          <note>
            Fru talman! Tack, statsrådet, för svaret! Jag håller helt med
            om att anställningstryggheten i forskarvärlden stundtals är förskräcklig,
            och det behöver vi verkligen göra mycket åt.
          </note>
          <note>
            Jag tänker ta upp just det här med tilldelning av forskningsmedel.
            Under 2000-talet uppkom ett nytt fenomen inom Forskningssverige
            som innebär att utdelning av mycket stora forskningsanslag går
            till starka miljöer och så kallade excellenscentrum.
          </note>
          <note>
            I rapporten Hans Excellens: om miljardsatsningarna på starka
            forskningsmiljöer totalsågas den satsningen ur ett jämställdhetsperspektiv.
            Kvinnor hade totalt sett utgjort 12,7 procent av dem som tilldelades
            strategiska satsningar och männen 87,3 procent. En stor del av
            detta berodde på att andelen kvinnor som sökte medel var ovanligt
            låg, bara 15 procent, vilket kan jämföras med när Vetenskapsrådet
            utlyser medel inom medicin, då 30 procent av de sökande är kvinnor.
          </note>
          <note>
            Det är inte så konstigt att det blir så här med tanke på den
            diskussion som vi precis har haft, nämligen att jämställdheten
            bland professorer på universitet och högskolor ser så ojämn ut.
            Jag är alltså inte förvånad över att kvinnor inte har känt sig
            manade att söka excellenta forskningsmedel.
          </note>
          <note>
            Om de medel som avsattes till strategiska satsningar i stället
            hade fördelats på vanligt sätt av forskningsråden skulle kvinnor
            ha fått ungefär 20 procent av medlen. Detta omräknat i pengar
            handlar om ungefär en halv till en miljard kronor som omfördelas
            från kvinnor till män genom satsningar på excellenscentrum.
          </note>
          <note>
            Statsrådet skriver att regeringen vill att forskningsmedel ska
            fördelas jämställt. Det är väldigt bra att Statskontoret har fått
            i uppgift att se över den ojämställda fördelningen och att den
            redovisningen kommer i december. Jag tror tyvärr att både jag
            och statsrådet kommer att bli besvikna över resultatet, för det
            är väldigt vanligt att man som feminist i dag blir besviken.
          </note>
          <note>
            Den forskningspolitik som bedrivs i dag är en besvikelse för
            jämställdheten. Inom forskning är motfinansiering från det egna
            universitetet väldigt vanligt, och det är de särskilt framgångsrika
            grupperna som får motfinansiering. Dessa medel kan bara komma
            från ett enda håll, nämligen från de forskare som inte har tilldelats
            excellenta medel. Det är med andra ord kvinnor och yngre forskare
            som får vara med och betala de satsningar de själva inte får del
            av.
          </note>
          <note>
            Jag skulle därför vilja fråga statsrådet vad hon tror kommer
            att hända med den fria forskningen och akademin när forskningsmedel
            till stora delar satsas på excellens och innovationer som absolut
            inte gynnar kvinnor, vilket den här utredningen visar, i stället
            för att till exempel finansiera grundforskning som inte alltid
            är excellent.
          </note>
          <note>
            Jag skulle också vilja fråga statsrådet när den jämställdhetsbonus
            på 100 miljoner årligen som kan delas ut till lärosäten för att
            öka ansträngningarna inom jämställdhetsarbetet kommer?
          </note>
          <note type="speaker">
            Anf. 48 Statsrådet HELENE HELLMARK KNUTSSON (S):
          </note>
          <note>
            Fru talman! Tack för frågorna! Jag tror att vi får avvakta lite
            tills vi får den här utvärderingen, som är en väldigt viktig grund
            för det arbete som nu påbörjas inom departementet inför den nya
            forskningspolitiska propositionen. Vi har sagt att den ska ha
            just det långsiktiga perspektivet där detta är en väldigt viktig
            del.
          </note>
          <note>
            Precis som jag sade inledningsvis handlar det både om akademins
            legitimitet och om Sveriges konkurrenskraft, att vi får fram de
            bästa och att inte andra strukturer avgör. Det finns allmänt en
            kritik mot hur mycket strategiska satsningar vi ska göra just
            i jämförelse med till exempel den fria grundforskningen, så det
            här är ett av de viktiga områden vi har.
          </note>
          <note>
            Ordet för dagen brukar ofta vara balans. Vi behöver peka ut en
            del strategiska områden, men vi måste också förbättra för den
            fria grundforskningen. Regeringen har sagt i sin regeringsförklaring
            att basanslagen till universitet och högskolor kommer att öka
            i sin andel. Vi ska se till att hitta balansen mellan strategiska
            satsningar, den fria forskningen och den fria grundforskningen.
          </note>
          <note>
            Vi har i den här budgeten, som vi lägger fram gemensamt i riksdagen,
            gjort en omprioritering. I stället för att satsa på äldre erfarna
            internationella forskare, ofta män, vill vi satsa än mer på de
            unga forskarnas villkor och att fånga in de nya talangerna. Det
            gör att vi successivt fasar ut den delen för att i stället ge
            bättre villkor för de unga forskarna, skapa de nya forskningsmiljöerna
            och de nya forskningsområdena som ska leda till de nya genombrotten.
          </note>
          <note>
            Det här är en viktig prioritering för att göra det möjligt för
            både kvinnor och män att satsa på forskning. De ska ges goda förutsättningar
            att satsa på forskning. Det är också viktigt för Sveriges näringsliv
            och samhälle att vi vågar ta nya grepp i forskningen och att det
            finns forskare som långsiktigt kan få ägna sig åt nya frågor.
          </note>
          <note>
            Om detta i framtiden ska leda till tillämpad forskning eller
            till och med till innovation återstår att se. Vi tror att det
            här kommer att höja kunskapsnivån och utvecklingsförmågan i hela
            samhället. Då inkluderar vi både det privata näringslivet och
            samhällsfunktioner i övrigt.
          </note>
          <note type="speaker">
            Anf. 49 LINDA SNECKER (V):
          </note>
          <note>
            Fru talman! Tack, statsrådet, för svaret.
          </note>
          <note>
            Jag håller med statsrådet om mycket. Du sade bland annat i ditt
            svar att du kommer att driva aktiv dialog med universiteten och
            högskolor. Jag är rädd att dialog inte riktigt kommer att hjälpa.
            Vi har haft dialog, mätningar, projekt, seminarier och utredningar.
            Vi vet att det inte är jämställt i dag på våra universitet, varken
            bland personal eller i hur forskningsmedel tilldelas. Då räcker
            inte dialog. Vi måste ha handling. Vi kan se att tjänstetillsättningar
            och tilldelning av medel inte bygger på faktisk kompetens och
            meriter utan på strukturer som gynnar män.
          </note>
          <note>
            Vänsterpartiet är ett feministiskt parti som oavsett område driver
            på frågor om feminism och jämställdhet. Vänsterpartiet kommer
            att vara regeringens feministiska påtryckare i alla frågor, oavsett
            om det handlar om gruvpolitik, kulturpolitik eller utbildningspolitik.
          </note>
          <note>
            Det är dags att den högskolepolitik som alliansregeringen drivit
            under åtta år bryts. Det är den nuvarande regeringens uppgift
            att göra det. Jag ser fram emot forskningspropositionen. Jag hoppas
            att den på allvar ska ta tag i problemen. För att hitta balans
            – som statsrådet säger – tror jag att det krävs något radikalt.
            Vår gemensamma budget är ett första steg i rätt riktning, men
            efter det behövs mycket mer.
          </note>
          <note>
            Jag tackar statsrådet så mycket för debatten.
          </note>
          <note type="speaker">
            Anf. 50 Statsrådet HELENE HELLMARK KNUTSSON (S):
          </note>
          <note>
            Fru talman! Jag vill också tacka för en bra diskussion. Det finns
            mycket som jag bär med mig.
          </note>
          <note>
            Jag glömde bort att nämna bonusfrågorna. Än så länge finns inte
            något skarpt förslag. Jag delar Linda Sneckers uppfattning att
            dialog inte räcker, utan det behövs skarp uppföljning och utvärdering.
            När den finns och man kan se vad som fungerar och inte fungerar
            behövs också åtgärder och konsekvenser om man inte lyckas. Det
            kräver en förändrad politik.
          </note>
          <note>
            Vi får ta till oss de utvärderingar som nu är på gång. Vi ska
            följa upp ordentligt hur arbetet fortskrider. Sedan hoppas jag
            att vi med fortsatta gemensamma krafter ska se till att arbetet
            blir långsiktigt men inte långsamt.
          </note>
          <note>
            Överläggningen var härmed avslutad.
          </note>
          <note>
            § 10 Svar på interpellation 2014/15:70 om den polisiära EU-opera
            ­ tionen Mos Maiorum
          </note>
          <note type="speaker">
            Anf. 51 Statsrådet ANDERS YGEMAN (S):
          </note>
          <note>
            Fru talman! Christina Höj Larsen har frågat om inrikesministern
            gjort ställningstagandet att Sverige fortsatt ska delta i EU-operationen
            Mos Maiorum och liknande polisiära EU-operationer.
          </note>
          <note>
            Operationen Mos Maiorum initierades av det italienska ordförandeskapet
            och avslutades den 26 oktober. Samtliga EU- och Schengenländer
            bjöds in att delta. Huvudsyftet med operationen var att bekämpa
            människosmuggling och kartlägga migrationsströmmar. För att uppnå
            detta syfte kontrollerades enskilda personer. Sådan kontroll ska
            genomföras i enlighet med gällande lagstiftning.
          </note>
          <note>
            Riksdag och regering beslutar om regelverk som utgör ramarna
            för polisens verksamhet. Inom dessa ramar bedrivs den operativa
            polisverksamheten. Operationen Mos Maiorum var en sådan operativ
            polisiär insats för vilken polisen utifrån gällande regelverk
            har att avgöra om och på vilket sätt svensk polis bör delta.
          </note>
          <note type="speaker">
            Anf. 52 CHRISTINA HÖJ LARSEN (V):
          </note>
          <note>
            Fru talman! Tack, inrikesministern, för svaret!
          </note>
          <note>
            Som inrikesministern mycket riktigt säger framgår det i uppdragsbeskrivningen
            för operationen att det övergripande syftet är att stänga illegala
            vägar som finns för att korsa EU:s yttre gränser och att kartlägga
            rutter inom Schengenområdet. I kölvattnet på den kritik som ändå
            kom mot operationen har operationens försvarare på EU-nivå och
            representanter för svenska polisen och regeringen betonat att
            operationen syftar till att hitta kriminella människosmugglare.
          </note>
          <note>
            Låt mig därför från första början vara helt tydlig så att vi
            slipper onödiga missförstånd. Vänsterpartiet har inget till övers
            för de kriminella som utnyttjar desperata människor på flykt.
            Jag har inga illusioner om människosmugglare. Jag har träffat
            alldeles för många flyktingar som har råkat i klorna på cyniska
            smugglare och förlorat familj eller vänner. Men, herr statsråd,
            jag har inte heller några illusioner om vad som tvingar människor
            i armarna på smugglare.
          </note>
          <note>
            Själva förutsättningen för smugglarnas verksamhet är de murar
            som EU bygger runt sig mot skyddsbehövande. Vi kan inte bortse
            från att människor som vill nyttja sin mänskliga rättighet, rätten
            att söka asyl, inte har några lagliga sätt att göra det. Den som
            ändå försöker på egen hand eller med hjälp av flyktingsmugglare
            blir i EU:s ögon illegal.
          </note>
          <note>
            Det vi ska tala om i dag kan illustreras av denna kammare. Låt
            oss säga, herr statsråd, att det här rummet är EU. Här inne säger
            vi att vi respekterar mänskliga rättigheter, vi ger skydd åt dem
            som har drabbats av krig, förföljelse, tortyr. Här inne kan man
            söka asyl, och här kan en människa andas ut, läka och börja sitt
            liv.
          </note>
          <note>
            Men saken är den att just för den skyddsbehövande, låt oss säga
            Mariam från Syrien, finns inga dörrar in i rummet. Om hon försöker
            öppna dörren kommer hon att stoppas och avkrävas dokumentation.
            Om hon inte har något visum eller om hon misstänks vilja komma
            över gränsen och in i rummet för att söka asyl kommer hon att
            avvisas. Dörrarna är stängda. Först om Mariam lyckas sätta sin
            fot här inne i kammaren kan hon söka asyl. Först då kan hon åberopa
            sin absoluta mänskliga rättighet. Men Mariam fruktar för sitt
            liv. Hon har upplevt saker som ingen människa ska behöva uppleva.
            Så hon söker andra vägar.
          </note>
          <note>
            Uppe vid åhörarläktaren, vid gränsen mellan Turkiet och Grekland,
            har man posterat 1 800 nya gränsvakter. Där går det inte att komma
            förbi. Vid läktaren på andra sidan kammaren, vid den spanska enklaven
            Ceuta, har man satt upp rakblad på stängslet för att hindra flyktingar
            att klättra över. Det är den här verkligheten vi talar om, herr
            statsråd. Det är detta som tvingar Mariam och tusentals andra
            i armarna på flyktingsmugglare. Det är denna verklighet som gör
            att hon sedan kallas illegal – om hon lyckas ta sig in.
          </note>
          <note>
            I regeringsförklaringen sade statsministern att S- och MP-regeringen
            vill verka för lagliga vägar in i EU för skyddsbehövande. Det
            är ett mycket efterlängtat och välkommet besked. Men frågan är
            vad det betyder för regeringen. Det man gör är att fortsätta att
            stänga dörrar och jaga människor som har lyckats ta sig in, medan
            utanför fortsätter människor att drunkna. Vi skapar inga öppna
            dörrar.
          </note>
          <note type="speaker">
            Anf. 53 Statsrådet ANDERS YGEMAN (S):
          </note>
          <note>
            Fru talman! Som interpellanten väl känner till, och som hon själv
            upprepade här i debatten, har regeringen i sin regeringsförklaring
            stadfäst att vi vill verka i EU för att öppna möjligheten till
            lagliga vägar in i EU. Det har också den nye migrationskommissionären
            Dimitris Avramopoulos sagt att han är beredd att verka för. Regeringen
            har inte stängt någon dörr.
          </note>
          <note>
            Däremot är det så, att står man upp för en generös asylpolitik
            måste man också vara beredd att avvisa dem som inte har rätt att
            vistas i landet, dem som befunnits inte skola få asyl eller dem
            som av olika anledningar uppehåller sig illegalt i landet.
          </note>
          <note>
            Det ena är en förutsättning för det andra. Har man inte möjligheten
            att upprätthålla gränser, möjligheten att upprätthålla de asylbeslut
            man har fattat, kan man heller inte ha den öppna och generösa
            asylpolitik som den här regeringen eftersträvar.
          </note>
          <note type="speaker">
            Anf. 54 CHRISTINA HÖJ LARSEN (V):
          </note>
          <note>
            Fru talman! Frågan är om det verkligen är så det förhåller sig.
          </note>
          <note>
            Vi är alltså inne i detta slutna rum. Det finns egentligen bara
            ett enda lagligt sätt för människor att söka asyl i Europa, och
            det är att bli kvotflykting. Det är enda sättet. Alla andra människor
            tvingas göra det som av EU betraktas som en illegal handling för
            att ta sig in, sätta foten på mattan och söka asyl. Det är faktum.
            Det är det EU:s politik tvingar människor att göra.
          </note>
          <note>
            Mos Maiorum är den sjunde operationen som har avslutats, så det
            är inget helt nytt, vill jag betona. Med operationer som Mos Maiorum
            försöker man täppa till de få vägar som finns. Som sagt har jag
            absolut inget till övers för flyktingsmugglare, men frågan är:
            Vad är det regeringen vill prioritera?
          </note>
          <note>
            Efter den fruktansvärda flyktingkatastrofen utanför Lampedusa
            som krävde över 300 personers liv hörde vi EU:s ledare mycket
            samstämmigt säga: Nej, så här kan vi inte ha det – vi måste göra
            någonting.
          </note>
          <note>
            Sedan dess har Italien genomfört en mycket lovvärd operation
            för att rädda liv, och den kallas Mare Nostrum . Det är viktigt
            att vi skiljer de två operationerna åt. Mare Nostrum har syftat
            till att rädda människor i sjönöd, och man har den vägen lyckats
            rädda över 100 000 människor. Den opera ­ tionen kommer nu att
            sluta från italiensk sida och övertas av EU i mycket mindre form.
          </note>
          <note>
            Vi är väldigt många som nu är oroliga för att det kommer att
            leda till att människor återigen drunknar. Bara i år har 3 000
            personer drunknat i Medelhavet.
          </note>
          <note>
            Vi står inför en av de värsta flyktingkatastrofer som världen
            har sett. Blodbadet i Syrien fortsätter. I Irak utspelar sig förfärliga
            saker. Det är Eritrea och Afghanistan. 50 miljoner människor är
            på flykt.
          </note>
          <note>
            I det läget förväntar jag mig att regeringen gör prioriteringar
            och funderar på om det är rimligt att vi lägger våra resurser
            på att till exempel förstärka det räddningsarbete som kan ske
            alldeles här utanför dörrarna. Eller ska vi försöka jaga, täppa
            till och fortsätta med det här, som egentligen bara är plåster
            på såren?
          </note>
          <note>
            Det här är en politisk prioritering, och jag utgår ifrån att
            regeringen har tankar kring vad som är det bästa. Det är just
            det svaret jag frågar efter i dag: Kommer regeringen i till exempel
            regleringsbrev att förtydliga vad som är viktigt, nämligen att
            rädda människor utanför och försöka förmå andra EU-länder att
            öppna dörrarna på glänt? Eller ska vi fortsätta i exakt samma
            spår som den tidigare, borgerliga regeringen har gått?
          </note>
          <note type="speaker">
            Anf. 55 Statsrådet ANDERS YGEMAN (S):
          </note>
          <note>
            Fru talman! Jag är osäker på om Christina Höj Larsen avsiktligt
            vill blanda bort korten eller helt enkelt inte har riktig koll
            på sakförhållandet.
          </note>
          <note>
            Den här operationen handlar inte om att täppa till några hål.
            Den här operationen, som Höj Larsen har ställt frågan om, handlar
            om att avslöja människosmugglare och se till att människor som
            vistas här utan att ha tillstånd, som inte har asylskäl, ska kunna
            utvisas.
          </note>
          <note>
            Om du kommer hit som flykting och blir påkommen i den här operatio
            ­ nen har du givetvis, som Christina Höj Larsen mycket väl vet,
            rätt att söka asyl. Det handlar alltså inte om det.
          </note>
          <note>
            Vi är också överens om att vi ska öppna för möjligheten att ha
            lagliga vägar in. Det stod i regeringsförklaringen, och Christina
            Höj Larsen har själv läst upp det. Där är vi helt överens.
          </note>
          <note>
            När det sedan gäller den tredje frågan som Christina Höj Larsen
            tog upp, nämligen Mare Nostrum , är tanken att den ska ersättas
            av Triton. Min förhoppning är, även om vi inte är framme vid regeringsbeslut
            i den frågan, att Sverige ska vara med och bidra till den insatsen
            för att kunna rädda liv. Men det får vi återkomma till när vi
            har fattat beslut om den saken.
          </note>
          <note type="speaker">
            Anf. 56 CHRISTINA HÖJ LARSEN (V):
          </note>
          <note>
            Fru talman! Det sista var ett glädjande besked. Jag hoppas att
            regeringen kommer att prioritera den typen av frågor.
          </note>
          <note>
            Mindre charmigt tycker jag naturligtvis att det är när man antyder
            att jag antingen är lite dum eller medvetet är lite manipulativ.
            Men jag försöker ha överseende med det.
          </note>
          <note>
            Det finns ett vanligt skäl till att folk vistas inom Schengenområdet
            utan tillstånd. Det vet alla människor som har träffat någon på
            flykt. Det skälet är att bifallsfrekvensen är väldigt olika i
            Europa när man söker asyl.
          </note>
          <note>
            Om man kommer från Syrien har man mycket goda möjligheter att
            få asyl. Man får det i nästan alla fall i Sverige. Det finns ganska
            många länder i EU där man inte kommer att få asyl.
          </note>
          <note>
            Det innebär naturligtvis att personer kommer att söka sig till
            det land i EU där de kan andas ut. De kommer att söka sig till
            det rummet. Bland annat därför kommer man att träffa på tillståndslösa
            i EU. Det är människor som ännu inte har hunnit fram till den
            destination där de tänker söka asyl. Det vet också inrikesminister
            Ygeman .
          </note>
          <note>
            Det är bland annat de personerna som drabbas av en sådan här
            opera ­ tion. Det var det jag ville diskutera och lyfta fram i
            dag. Det är min för ­ hoppning att regeringen framöver kommer
            att prioritera att rädda dem som vi vet annars omkommer längs
            gränsen och också förstår att i ett EU-sy ­ stem där det är så
            stor skillnad mellan länder om man får asyl eller ej kom ­ mer
            människor att röra sig inom Schengenområdet för att söka den möj
            ­ ligheten – en grundläggande mänsklig rättighet, nämligen rätten
            till asyl.
          </note>
          <note type="speaker">
            Anf. 57 Statsrådet ANDERS YGEMAN (S):
          </note>
          <note>
            Fru talman! Men det rör ju inte en enda av de människor som Mos
            Maiorum påträffar i Sverige. Det är återigen ett försök att blanda
            bort korten.
          </note>
          <note>
            Om du har kommit till Sverige och har sökt asyl kan du inte omfattas
            av den här operationen i Sverige. Om du har kommit till Sverige
            och ännu inte hunnit söka asyl och påträffas i den här operationen
            har du naturligtvis rätt att söka asyl.
          </note>
          <note>
            Summa summarum blir det ingen stängd gräns eller tilltäppt dörr
            genom Sveriges deltagande i den här operationen.
          </note>
          <note>
            Man kan inte an vända asylpolitiken som en gott påse. Ska vi
            stå upp för att Sverige är det generösa asylland vi ska vara kan
            man inte plocka delar av asylrätten. Den är en helhet. Om en person
            har fått sin asylrätt prövad och befunnits inte ha asylskäl måste
            vi se till att den personen lämnar landet, så att vi kan bereda
            plats för alla de människor som lider nöd och behöver ta del av
            Sveriges, med rätta, öppna och generösa asylpolitik.
          </note>
          <note>
            Jag vill också nämna att Sverige är det land som har störst andel
            kvotplatser. I väntan på att vi lyckas med det arbete för att
            öppna lagliga vägar in i EU som den här regeringen har slagit
            fast i regeringsförklaringen har vi alltså även möjligheten att
            vara det mest generösa landet inom EU-systemet.
          </note>
          <note>
            Överläggningen var härmed avslutad.
          </note>
          <note>
            § 11 Svar på interpellation 2014/15:98 om förändring av datalagringsdirektivet
          </note>
          <note type="speaker">
            Anf. 58 Statsrådet ANDERS YGEMAN (S):
          </note>
          <note>
            Fru talman! Mathias Sundin har frågat justitie- och migrationsminister
            Morgan Johansson dels vilken uppfattning han och regeringen har
            om datalagringsdirektivet, dels vilka förändringar av den svenska
            lagstiftningen som ministern och regeringen kommer att föreslå
            utifrån EU-domstolens ogiltigförklarande av direktivet. Arbetet
            inom regeringen är så fördelat att det är jag som ska svara på
            interpellationen.
          </note>
          <note>
            EU-domstolen har ogiltigförklarat datalagringsdirektivet. Det
            svenska regelverket om leverantörernas skyldighet att lagra och
            lämna ut trafik ‑ , lokaliserings- och abonnemangsuppgifter till
            brottsbekämpande myndigheter gäller dock fortfarande.
          </note>
          <note>
            För de brottsbekämpande myndigheterna är tillgången till uppgifter
            om elektronisk kommunikation ofta helt avgörande vid utredning
            av allvarlig brottslighet. En effektiv brottsbekämpning är nödvändig
            för att garantera enskildas rättstrygghet. Det ska balanseras
            mot kravet på respekt för grundläggande rättigheter och särskilt
            mot behovet att minimera intrång i enskildas integritet.
          </note>
          <note>
            Enligt regeringsförklaringen ska regeringen i Sverige och EU
            verka för att stärka rättssäkerheten och den personliga integriteten,
            bland annat när det gäller datalagring. Datainspektionen och den
            parlamentariska integritetskommissionen ska göra en översyn av
            befintlig lagstiftning, också i ljuset av att allt fler privata
            aktörer samlar in information om konsumenter.
          </note>
          <note>
            Regeringen har också i budgetpropositionen anfört att regeringen
            avser att se över hur skyddet kan öka vid användandet av hemliga
            tvångsmedel inom rättsväsendet och hur integritetsskyddet kan
            förbättras inom ramen för lagen om elektronisk kommunikation.
            En annan åtgärd blir att utreda hur ett i högre grad samlat integritetsskydd
            kan fungera inom en och samma myndighetsstruktur.
          </note>
          <note>
            En analys av vad ogiltigförklaringen av datalagringsdirektivet
            får för konsekvenser för svensk rätt har redan genomförts och
            presenterats i en departementspromemoria (Ds 2014:23). Utredaren
            kom fram till att de svenska reglerna om datalagring ryms inom
            de ramar som ställs upp av unionsrättens och Europarättens allmänna
            principer och kravet på respekt för grundläggande rättigheter.
          </note>
          <note>
            Mot bakgrund av att unionsrätten och Europarätten endast ställer
            upp vissa minimikrav som måste uppfyllas i den nationella lagstiftningen
            bedömde utredaren ändå att det fanns skäl att närmare överväga
            några förändringar för att ytterligare stärka skydde t för den
            personliga integrite ten.
          </note>
          <note>
            Utredaren bedömde mot den bakgrunden också att det fanns skäl
            att noga överväga om den externa kontrollen över inhämtning av
            abonnemangsuppgifter och inhämtning av uppgifter i underrättelseskedet
            bör stärkas.
          </note>
          <note>
            Utredaren analyserar nu vilka förändringar som bör göras i reglerna
            om lagring och utlämnande av uppgifter om elektronisk kommunikation
            för att stärka skyddet för den personliga integriteten (dir. 2014:101).
          </note>
          <note>
            I detta sammanhang övervägs också förutsättningarna för utlämnande
            av uppgifter om elektronisk kommunikation i de brottsbekämpande
            myndigheternas underrättelseverksamhet, den så kallade inhämtningslagen.
            Uppdraget ska redovisas i mars 2015. När utredningen har redovisat
            sitt uppdrag kommer det att finnas ett bättre underlag för att
            ta ställning till vilka åtgärder som kan behöva vidtas.
          </note>
          <note type="speaker">
            Anf . 59 MATHIAS SUNDIN (FP):
          </note>
          <note>
            Fru talman ! Interpellationen rör det så kallade datalagringsdirektivet,
            som EU-domstolen alltså har ogiltigförklarat.
          </note>
          <note>
            Datalagringsdirektivet gör att all vår elektroniska kommunikation
            måste lagras och göras tillgänglig för brottsbekämpande myndigheter.
            Kommunikation via våra telefoner, Ipadar och datorer – all sådan
            elektronisk kommunikation måste alltså lagras.
          </note>
          <note>
            Det säger väldigt mycket om oss som personer om man sammanställer
            den här informationen. Det säger var vi är, till exempel att vi
            befinner oss här i kammaren nu. Det kan man visserligen se på
            tv, men kan också se det via gps:en i våra telefoner. Det säger
            vilka personer vi träffar, hur vi rör oss, var vi sover och så
            vidare.
          </note>
          <note>
            Det EU-domstolen skriver om detta är att dessa uppgifter om man
            slår samman dem kan ge mycket exakta upplysningar om personernas
            privat ­ liv, till exempel om vardagsliv, stadigvarande eller
            tillfälliga vistelseorter, dagliga eller andra förflyttningar,
            utövande av aktiviteter, sociala relatio ­ ner, umgängeskretsar
            och så vidare.
          </note>
          <note>
            Det är alltså inte så som ibland hävdas i debatten att det bara
            är trafikinformation som inte säger så himla mycket eftersom man
            inte läser vad som står i sms:en eller mejlen och inte avlyssnar
            telefonsamtalen. Det går att säga väldigt mycket ändå. Det är
            naturligtvis därför polisen är intresserad av den här typen av
            uppgifter.
          </note>
          <note>
            Då är frågan: Är detta rimligt? Vi är alla överens om att brottslighet
            måste kunna bekämpas, men är det som direktivet föreskriver rimligt
            för att bekämpa brottsligheten? Min slutsats men också EU-domstolens
            slutsats är nej. Det är inte rimligt att göra så här.
          </note>
          <note>
            Bland annat pekar man på att inhämtning sker för alla individer.
            Inrikesministern pekade på att det här behövs i bekämpandet av
            grov brottslighet. Jag instämmer i det. Men varken direktivet
            eller svensk lagstiftning har fokus enbart på grov brottslighet.
            Det är bötesbrott man kan få ut de där uppgifterna för. I vissa
            fall är det brott som ger minst sex månaders fängelse. Det är
            inte bara grov brottslighet. Det behöver inte heller vara så som
            det har hävdats många gånger i debatten – inte här men tidigare
            – att det behövs en misstänkt person. Det krävs inte ens någon
            misstänkt person.
          </note>
          <note>
            Nu har EU-domstolen ogiltigförklarat datalagringsdirektivet.
            Vad gör då Sverige med detta direktiv? Det har utretts och håller
            på att utredas.
          </note>
          <note>
            Min fråga mer specifikt är om regeringen anser att frågan om
            inhämtningen av all denna information är avgjord i och med den
            utredning som presenterades i somras. Man kom fram till att vi
            inte behöver göra så många ändringar i direktivet. Är det också
            regeringens uppfattning att vi inte behöver ändra denna massiva
            inhämtning av information, att allas elektroniska kommunikation
            ska inhämtas, eller avser regeringen att komma med några andra
            förslag? Vad dessa förslag i så fall går ut på förstår jag att
            ministern inte kan presentera i dag. Men anser regeringen att
            frågan om den massiva inhämtningen av information är avgjord eller
            inte?
          </note>
          <note type="speaker">
            Anf. 60 JENS HOLM (V):
          </note>
          <note>
            Fru talman! Jag vill tacka Mathias Sundin för en väldigt viktig
            interpellation och inrikesministern för svaret.
          </note>
          <note>
            F rågan om datalagring och massövervakning av alla medborgare
            är intressant . När Vänsterpartiet och Miljöpartiet som enda partier
            i riksdagen våren 2012 röstade nej till införandet av datalagringsdirektivet
            i svensk lag fick vi höra: Det här måste vi införa, för EU kräver
            det.
          </note>
          <note>
            Nu har EU:s högsta rättsliga instans konstaterat att direktivet
            strider mot de grundläggande mänskliga rättigheterna. EU-domstolen
            har ogiltigförklarat datalagringsdirektivet. Då tycker jag att
            det borde vara ganska självklart att regeringen häver den svenska
            tillämpningen av datalagringsdirektivet.
          </note>
          <note>
            Datal agring är den raka motsatsen till selektiv spaning, som
            är ganska utbrett i dag och som innefattar till exempel telefonavlyssning.
            Det kan också innefatta kameraövervakning, alltså mycket stora
            kränkningar av enskilda individers privatliv.
          </note>
          <note>
            Jag anser att det är åtgärder som polisen måste kunna tillämpa
            för att kunna komma åt grov brottslighet. Men när det gäller till
            exempel telefonavlyssning och kameraövervakning är den stora skillnaden
            mot datalagringsdirektivet att det handlar om beslut som måste
            prövas i varje enskilt fall, där en åklagare måste fatta beslut
            om att ge polisen rätt till exempelvis telefonavlyssning av en
            misstänkt grov brottsling.
          </note>
          <note>
            Mathias Sundin har helt rätt i att datalagringsdirektivet är
            något som omfattar alla. Det är en massövervakning av all vår
            kommunikation, med våra mobiltelefoner, mejl och vanliga telefoner.
            Man tittar visserligen inte på innehållet, men när man samlar
            in så enorma mängder med data blir det ganska lätt att lägga ett
            pussel, där man kan se att en viss person har kontaktat en viss
            journalist eller att en annan person ringer en viss psykolog två
            gånger i veckan.
          </note>
          <note>
            Det ska inte ske, säger man. Nej, det ska inte ske. Men vi vet
            att om man samlar in väldigt mycket information och övervakar
            väldigt mycket, då finns det stora risker för att informationen
            missbrukas och kommer i andra händer.
          </note>
          <note>
            Jag tycker att avslöjandet av den stora övervakningsverksamhet
            världen över som NSA, USA:s motsvarighet till FRA, bedriver borde
            ha fått regeringen att nyktra till lite grann och se att när nu
            EU-domstolen har ogiltigförklarat datalagringsdirektivet är detta
            inget som ska finnas i svensk lagstiftning.
          </note>
          <note>
            Jag har en konkret fråga till Anders Ygeman . När du refererar
            till utredningen – jag har respekt för att man kanske ska utreda
            en smula innan man ändrar på en viktig lag – handlar det då om
            att vi kan häva lagen om datalagring helt och hållet, eller handlar
            det bara om att ändra innehållet lite?
          </note>
          <note>
            Till Mathias Sundin vill jag säga: Tyvärr har vi aldrig haft
            någon hjälp av Folkpartiet de senaste fyra åren vad gäller integritetsfrågor.
            Jag hoppas verkligen att vi kommer att ha det nu. Under våren
            2012 gjorde verkligen Vänsterpartiet och Miljöpartiet allt vi
            kunde för att stoppa massövervakningslagen, men Folkpartiet röstade
            tyvärr för den. Jag hoppas att det är lite andra tongångar nu.
          </note>
          <note type="speaker">
            Anf. 61 Statsrådet ANDERS YGEMAN (S):
          </note>
          <note>
            Fru talman! Jag vill börja med att tacka både interpellanten
            och Jens Holm för era inlägg. Jag har stor förståelse för ert
            vurmande för den personliga integriteten. Det är något som jag
            själv är uppfylld av. Men ni tänjer ordentligt på argumenten.
            Jag skulle nästan säga att ni inte bara blandar ihop äpplen och
            päron utan också skickar in en och annan apelsin o ch banan i
            argumentationen .
          </note>
          <note>
            Det ni kallar massövervakning av alla är lagring av uppgifter
            som företagen gjorde redan tidigare, i de allra flesta fall. Det
            är inte en inhämtning av all information. Informationen lagras
            av respektive operatör eller företag och kan sedan inhämtas vid
            brottsmisstanke, ibland genom polisbeslut men också genom domstolsbeslut.
            Det är alltså inte så att alla övervakas, som ni vill ge sken
            av, utan operatörer får tydliga tidsgränser för hur länge deras
            information ska lagras för att sedan förstöras. I vissa fall innebär
            detta till och med en skärpning jämfört med hur regleringen var
            tidigare, i andra fall inte.
          </note>
          <note>
            Det krävs misstanke om brott. Det stämmer att det inte måste
            vara en enskild brottsmisstanke. Varför? Jo, därför att vi använder
            lagstiftningen för att lösa ett antal grova brott, exempelvis
            mord. Vi kanske vet att ett mord har begåtts vid en speciell plats.
            Då vill polisen veta vilka som fanns vid den platsen vid det tillfället
            och kan då ta ut information om vilka som har haft elektronisk
            kommunikation från den platsen vid det tillfället.
          </note>
          <note>
            Menar interpellanten och Jens Holm att polisen inte ska ha den
            möjligheten? Jens Holm sade ju att det var en självklarhet att
            häva lagen. Menar interpellanten att polisen inte ska ha rätt
            att göra detta? Om man går på Jens Holms linje, att det är självklart
            att häva lagen, betyder det att ett antal grova brott inte skulle
            kunna klaras upp, ett antal grova brott där vi har kunnat använda
            informationen för att lösa ett brott som annars inte hade kunnat
            lösas.
          </note>
          <note>
            Mathias Sundin frågade mig vilka slutsatser regeringen ska komma
            till sedan utredningen är avslutad. Jag ser att han skakar på
            huvudet, men det var så jag uppfattade din fråga, nämligen om
            man ska fortsätta att inhämta all information.
          </note>
          <note>
            Jag vill naturligtvis först avvakta utredarens slutsatser. Men
            grundhållningen är att utredaren ska se över om man kan stärka
            den personliga integriteten. Jag misstänker att det snarare handlar
            om hur de rättsvårdande myndigheterna ska få tillgång till informationen
            än om vilken typ av information som ska kunna tas in. Det beror
            på att informationen är så pass viktig som den är för de rättsvårdande
            myndigheterna. Men det är en spekulation från min sida. Utredaren
            är naturligtvis självständig och kan föreslå det han anser vara
            nödvändigt för att kunna stärka den personliga integriteten.
          </note>
          <note>
            På Jens Holms fråga om vi kommer att häva datalagring i Sverige
            och inte använda den metoden längre är svaret nej. Det finns en
            bred majoritet här i riksdagen för att kunna ge de rättsvårdande
            myndigheterna detta viktiga verktyg för att kunna klara upp allvarlig
            brottslighet.
          </note>
          <note type="speaker">
            Anf . 62 MATHIAS SUNDIN (FP):
          </note>
          <note>
            Fru talman ! Jag glömde tacka statsrådet för svaret, så nu gör
            jag det: Tack så mycket!
          </note>
          <note>
            Du talar om de operatörer som lagrar de här uppgifterna. Några
            av dem driver i domstol att de ska få slippa lagra uppgifterna,
            efter EU-domstolens ogiltigförklarande. Det har ändrats tidigare
            lagar med de här uppgifterna därför att de skulle kunna ta betalt,
            eftersom det var betalning per minut för abonnemang och så vidare.
            Nu är det mer fasta priser, så de har inte längre behov av att
            samla in sådan information men är tvingade till det på grund av
            direktivet.
          </note>
          <note>
            Statsrådet pratar om den grova brottsligheten. Vi är överens
            – Jens Holm, jag och statsrådet – om att den typen av brottslighet
            ska kunna bekämpas, att man ska kunna använda information från
            trafikdata men även avlyssning och andra, ännu mer integritetskränkande
            åtgärder för att kunna bekämpa den typen av grov brottslighet
            till exempel när det finns misstänkta personer och när det gäller
            grov brottslighet.
          </note>
          <note>
            Men det handlar inte bara om grov brottslighet. Det är det EU-domstolen
            slår ned på, att det inte är bara grov brottslighet. Man kopplar
            samman det med att vi hämtar in all information om elektronisk
            kommunikation oavsett om personen är misstänkt eller inte – all
            information. Även för personer som har tystnadsplikt hämtar man
            in all information i trafikdata.
          </note>
          <note>
            Myndigheterna har inte tillgång till all information. Men i Sverige
            har de tillgång till informationen vid till exempel en del bötesbrott,
            en del brott där det ä r minimum sex månaders fängelse . Det räknar
            jag inte som grov brottslighet. Det kan vara allvarlig brottslighet,
            men det är inte det vi brukar kalla grov brottslighet. Det behöver
            inte heller finns någon misstänkt person i vissa av de här fallen
            för att man ska få ta del av dessa trafikdata, som kan användas
            för att kartlägga människors liv.
          </note>
          <note>
            Jag begär inte – jag ber om ursäkt om jag uttryckte mig otydligt
            tidigare – att statsrådet ska säga vad ni ska komma fram till
            efter utredningen. Men jag uppfattar ändå ett vagt besked – kanske
            inte positivt men ändå – om att frågan om massinhämtning, som
            jag tror var det uttryck som jag använde, av information inte
            till hundra procent är avgjord. Jag förstår vartåt det lutar,
            och det är inte ett håll som jag gillar, men jag förstår att frågan
            inte är helt avgjord utan att man är beredd att titta vidare på
            detta lite grann.
          </note>
          <note>
            I den här debatten hade det varit mycket intressant att höra
            någon även från Miljöpartiet. Statsrådet talar naturligtvis för
            hela regeringen inklusive de miljöpartister som sitter där. Men
            Miljöpartiet har tidigare sagt nej till detta datalagringsdirektiv.
            I och med EU-domstolens besked kallade man den svenska regleringen
            av datalagringsdirektivet olaglig. Nu har man vänt. Jag spanar
            ut över kammaren. Jag ser inte många över huvud taget. Men jag
            ser definitivt inte någon miljöpartist som är på väg upp i denna
            debatt. Det hade varit intressant att höra varför vi ser ett sådant
            möjligt skifte. Det efterlyser jag.
          </note>
          <note>
            Jag hoppas på detta vaga positiva besked. Men jag tycker ändå
            att den svenska lagstiftningen ska fokuseras, så att det när regeringen
            kommer med eventuella förändringar är fokus på den grova brottsligheten.
          </note>
          <note type="speaker">
            Anf. 63 JENS HOLM (V):
          </note>
          <note>
            Fru talman! Jag ska börja med att vända mig till Mathias Sundin,
            så att jag inte glömmer det. Detta är mitt sista inlägg, men Mathias
            Sundin har ett kvar.
          </note>
          <note>
            Kan vi vänta oss en mer klassisk liberal linje från Folkpartiet
            i framtiden, där ni kommer att backa upp oss i Vänsterpartiet
            när vi vill stå upp för integriteten? Kommer ni att vara krit
            iska mot datalagringsdirektivet och motarbeta FRA, Ipredlagstiftningen
            och andra övervakningslagar? Jag tycker att det skulle vara väldigt
            bra att få ett klargörande på den punkten.
          </note>
          <note>
            Jag ska sedan vända mig till minister Anders Ygeman . Jag tycker
            att det är du som blandar ihop en hel fruktsallad i den här frågan.
            Det finns nämligen, precis som Mathias Sundin var inne på, någonting
            som brukar kallas för hemliga tvångsmedel. Det kan handla om kameraövervakning,
            telefonavlyssning och en del andra ganska grova integritetskränkningar.
            Men efter beslut av en åklagare får polisen vidta dessa åtgärder
            för att jaga riktigt grova brottslingar.
          </note>
          <note>
            Datalagringsdirektivet handlar om att alla människors – kreti
            och pleti – kommunikation ska samlas in. Varför? Jo, därför att
            man bara ska samla in deras information. Sedan ska myndigheterna
            kunna ta del av den.
          </note>
          <note>
            Grova brottslingar är inte dummare än att de kommunicerar på
            ett sådant sätt att de kringgår detta. De har kontantkort. Då
            kringgår de det. De skickar krypterade mejl. Då kringgår de det.
            De använder också andra anonymiseringstjänster så att de kan kringgå
            den här lagstiftningen. Det var det som EU-domstolen kom fram
            till. Det här är helt oproportionerligt. Man fångar in helt fel
            personer. Det är därför som vi inte ska ha datalagringsdirektivet,
            och det är därför som vi ska använda oss av selektiva åtgärder
            då vi jagar grova brottslingar.
          </note>
          <note type="speaker">
            Anf. 64 Statsrådet ANDERS YGEMAN (S):
          </note>
          <note>
            Fru talman! Det hade varit vettigt i denna fruktsalladsdebatt
            om Jens Holm själv hade läst vad domstolen kom fram till, nämligen:
            Domstolen konstaterar dock att en skyldighet att lagra uppgifter
            är en ändamålsenlig åtgärd för att uppnå syftet att bekämpa allvarlig
            brottslighet och upprätthålla allmän säkerhet.
          </note>
          <note>
            Det var vad domstolen kom fram till. Sedan tyckte man att det
            i direk ­ tivet inte var en tillräcklig tyngdpunkt på den personliga
            integriteten. Det är dock någonting som vi har haft med i det
            svenska införlivandet av di ­ rektivet. Det är därför som vi nu
            kan ha en svensk lagstiftning som står på egna ben trots att direktivet
            har fallit. Sedan får vi se vad EU-kommis ­ sionen kommer tillbaka
            med. Men den utredning som har gjorts har visat att den svenska
            lagstiftningen är förenlig med EU-rätten, vilket direktivet inte
            var.
          </note>
          <note>
            Till skillnad från datalagringsdirektivet innehåller svensk rätt
            enligt utredaren en omfattande reglering av när och hur de brottsbekämpande
            myndigheterna kan få tillgång till uppgifter som lagras.
          </note>
          <note>
            Man ska inte ha för många fruktliknelser. Det vore att fresta
            på kammarens tålamod. Men det är här som jag och debattörerna
            skiljer oss åt. Ni talar om masslagring av alla uppgifter. Vad
            ni då menar är de uppgifter som operatörerna använder sig av i
            sitt arbete. Det finns nu en skyldighet för dem att behålla dessa
            uppgifter i sex månader – det som ni påstår är massinsamling av
            allt och alla – så att de rättsvårdande myndigheterna vid misstanke
            om brott, och bara då, kan hämta in dessa uppgifter.
          </note>
          <note>
            Det stämmer, precis som jag sade i mitt första inlägg, att det
            inte alltid finns brottsmisstanke mot en enskild person. Men jag
            förklarade också varför. När det handlar om grov brottslighet,
            exempelvis ett mord, ska man kunna ta reda på vilka som har kommunicerat
            från den plats där mordet begicks vid tidpunkten för brottet.
            Om man undanröjer den möjligheten undanröjer man också möjligheten
            att bekämpa grov brottslighet. Det finns ett flertal brott som
            har uppklarats bara på grund av dessa uppgifter. Om man då, som
            debattörerna vill göra gällande, undanröjer denna lag och möjligheterna
            för de rättsvårdande myndigheterna att samla in denna information
            betyder det att ett antal brott som tidigare har kunnat klaras
            upp inte kommer att kunna klaras upp.
          </note>
          <note>
            Vi är överens om att det krävs en hög nivå av personlig integritet
            och att integritetsskyddet måste väga tungt. Men jag är lite mer
            tveksam till om vi också är överens om att de rättsvårdande myndigheterna
            måste ha till ­ gång till denna typ av uppgifter för att kunna
            bekämpa brottsligheten ef ­ fektivt. Brottsligheten utvecklas,
            och då måste polisen och de rättsvårdan ­ de myndigheterna också
            utvecklas. Annars kommer polisen och de rätts ­ vårdande myndigheterna
            alltid att förlora kampen mot brottsligheten. Det är därför som
            jag står upp för att polisen och de rättsvårdande myndighet ­
            erna vid brottsmisstanke ska ha möjlighet att ta in denna information.
            Samtidigt är jag mån om att det ska kunna göras på ett integritetssäkert
            sätt.
          </note>
          <note>
            Nu har vi några månader kvar för denna diskussion fram till att
            utredaren kommer med sitt betänkande i mars. Jag hoppas att vi
            tillsammans ska kunna vidta åtgärder som gör att vi klarar båda
            uppgifterna och att både Mathias Sundin och Jens Holm kommer att
            kunna vara med på den vagnen, alltså att vi kan ha ett effektivt
            inhämtande av uppgifter som gör att vi kan bekämpa den grova organiserade
            brottsligheten och att vi kan ha en hög nivå av skydd för den
            personliga integriteten, som jag tror att vi alla månar om.
          </note>
          <note type="speaker">
            Anf . 65 MATHIAS SUNDIN (FP):
          </note>
          <note>
            Fru talman ! Vad EU-domstolen kom fram till var just detta som
            statsrådet talade om, nämligen att detta inte var proportionerligt
            just därför att det handlar om alla individer, alla elektroniska
            kommunikationssätt och alla trafikuppgifter. Man skriver: ”utan
            att det görs någon skillnad, begränsning eller undantag utifrån
            syftet att bekämpa grov brottslighet.” Det är just detta som man
            slår ned på i direktivet.
          </note>
          <note>
            Svensk lagstiftning skiljer sig i den delen inte från direktivet.
            Det finns möjligheter enligt svensk lagstiftning att bekämpa grov
            brottslighet och ta del av dessa uppgifter plus många andra olika
            hemliga tvångsmedel. Men det finns i svensk lagstiftning också
            fokus just på bötesbrott och brott som ger minimum sex månaders
            fängelsestraff.
          </note>
          <note>
            Jag hoppas verkligen att regeringen kommer att lägga fram förslag
            om att skärpa detta, så att det gäller bara den grova brottsligheten.
          </note>
          <note>
            Jag skulle vilja se ett sådant förslag, just att vi inte har
            någon allmän insamling av den här typen av uppgifter utan mer
            är inne på den linje som Jens Holm är inne på, nämligen att det
            är fokuserat på viss brottslighet. I organiserad brottslighet
            kan det naturligtvis vara fråga om terrorism och att man måste
            söka lite bredare. Men alla svenskar ska inte vara indirekt misstänka
            för att kunna göra något, utan det ska vara mycket fokuserat till
            organiserad brottslighet.
          </note>
          <note>
            Jens Holm frågar mig om Folkpartiets inställning. Jag har tidigare
            haft en helt annan uppfattning än Folkpartiet i delar av dessa
            frågor. Jag vet att Folkpartiet i regeringen har drivit på väldigt
            mycket för att stärka integriteten. Men jag har inte varit helt
            nöjd. Jag jobbar för att ändra detta, och möjligtvis blåser förändringens
            vindar. Men Jens Holm kan i alla fall räkna med mitt personliga
            stöd i detta arbete.
          </note>
          <note type="speaker">
            Anf. 66 Statsrådet ANDERS YGEMAN (S):
          </note>
          <note>
            Fru talman! Jag vill först bara konstatera att Mathias Sundin
            har en annan uppfattning än regeringens utredare om svensk lagstiftning
            visavi EU-direktivet. Det är möjligt att den frågan är slutgiltigt
            prövad i domstol nästa gång vi har den här debatten. Den är ju
            just nu föremål för domstolsprövning, och det kanske är dumt av
            både mig och Mathias att egentligen ha någon uppfattning om det.
            Tills motsatsen bevisas hävdar jag dock den uppfattning regeringens
            utredare har kommit fram till.
          </note>
          <note>
            Jag vill ta tillfället i akt och tacka både Mathias Sundin och
            Jens Holm för att ha lämnat in interpellationen och tagit debatten.
            Jag välkomnar debatten, för jag tror inte att det är en gång för
            alla givet exakt var balanspunkten ligger. Vi måste klara av arbetet
            mot den organiserade brottsligheten, och vi måste ha en hög nivå
            av personlig integritet och skydd för det. Jag tror inte att vi
            kommer att komma fram till den bästa möjliga balanspunkten om
            vi inte har den här typen av debatter.
          </note>
          <note>
            Sedan kanske det är så att det till slut ändå kommer att finnas
            en och annan i de rättsvårdand e myndigheterna som är missnöjd
            med att de inte fick göra tillräckligt långtgående insatser för
            att bekämpa brottslighet, och det kan vara så att enstaka ledamöter
            av kammaren och partier också tycker att det blir för stora ingrepp
            i den personliga integriteten. Balanspunkten är inte en gång för
            alltid given, och vi måste ha en demokratisk diskussion om var
            den ligger.
          </note>
          <note>
            Därför vill jag återigen tacka Mathias Sundin och Jens Holm för
            debatten. Jag hoppas att den kommer att fortsätta, för det kommer
            att göra både Sveriges och EU:s lagstiftning bättre.
          </note>
          <note>
            Överläggningen var härmed avslutad.
          </note>
          <note>
            § 12 Svar på interpellation 2014/15:80 om förändrade regler för
            sprututbyte
          </note>
          <note type="speaker">
            Anf. 67 Statsrådet GABRIEL WIKSTRÖM (S):
          </note>
          <note>
            Fru talman! Karin Rågsjö har frågat mig vilka åtgärder jag avser
            att vidta för att förändra nuvarande lagstiftning vad gäller sprututbytesverksamheter.
          </note>
          <note>
            Karin Rågsjö har frågat hur jag avser att verka för att landstingen
            självständigt ska kunna besluta om att inrätta verksamhet för
            sprututbyte utan att kommuner ska ha ett avgörande inflytande
            över processen, vad jag avser att göra för de unga personer som
            injicerar droger och inte har tillgång till rena sprutor samt
            vad jag avser att göra för att sprututbyte ska bli tillgängligt
            för tillfälliga besökare.
          </note>
          <note>
            Vidare frågar Karin Rågsjö mig vilka åtgärder jag avser att vidta
            för att fler brukare av droger ska komma i kontakt med socialtjänst
            eller beroendevård. Jag börjar med den sista frågan.
          </note>
          <note>
            Samarbetsregeringen anser att vård och behandling för brukare
            av narkotika är en mycket viktig del av narkotikapolitiken. Vi
            arbetar därför tillsammans med SKL för att stärka de öppna jämförelser
            som finns på detta område. Socialstyrelsen har också i uppdrag
            att uppdatera sina riktlinjer för missbruks- och beroendevården,
            och de kommer att presenteras nästa år. I budgetpropositionen
            tydliggör vi att det finns behov av att granska situationen vad
            gäller läkemedelsassisterad behandling där tillgängligheten i
            landet varierar, och Socialstyrelsen har ett uppdrag som ska redovisas
            den 31 mars 2015.
          </note>
          <note>
            Vad gäller frågorna Karin Rågsjö ställer om sprututbyte är det
            frågor som inte har några enkla svar. Sprututbyten rekommenderas
            internationellt som en del i ett bredare paket för att förbygga
            hiv samt för att erbjuda behandling för personer som injicerar
            narkotika. När lagen om sprutor och kanyler beslutades i Sverige
            2006 definierades den som en smittskyddsinsats och som förenlig
            med en i övrigt restriktiv narkotikapolitik.
          </note>
          <note>
            Lagen har möjliggjort för sprututbytesverksamhet på permanent
            basis i hela landet, under vissa förutsättningar och krav. Dels
            kan verksamheten i dag bara omfatta personer över 20 år som anses
            vara bosatta i landstinget, dels finns det precis som Karin Rågsjö
            skriver krav i lagen på att landstingen måste samråda med samtliga
            kommuner i landstinget innan ansökan om att inrätta verksamhet
            med sprututbyte ställs till Inspektionen för vård och omsorg,
            som är tillståndsgivande myndighet. Det finns också krav på att
            den kommun där sprututbytesverksamheten rent faktiskt kommer att
            placeras har biträtt ansökan.
          </note>
          <note>
            År 2011 inkom Missbruksutredningen med sitt betänkande Bättre
            insatser vid missbruk och beroende . De frågor Karin Rågsjö tar
            upp fanns också med i utredningens förslag, som sedan remitterades.
            Det fanns vad avser sprututbytesverksamhet inget entydigt stöd
            för utredningens förslag, utan åsikterna gick isär.
          </note>
          <note>
            Dåvarande regeringen uppmärksammades då bland annat på att en
            sänkt åldersgräns för sprututbyten kan påverka lagen om vård av
            unga, som omfattar unga upp till 20 år, att avsteg från bosättningsbegreppet
            kan vara problematiskt samt att det är av vikt för en fungerande
            missbruks- och beroendevård att huvudmännen som har ansvar enligt
            socialtjänstlag och hälso- och sjukvårdslag är överens. Frågan
            är alltså komplex.
          </note>
          <note>
            Jämlik hälsa är ett viktigt mål för samarbetsregeringen. Jag
            delar Karin Rågsjös uppfattning att det är viktigt med insatser
            för att verka för en jämlik hälsa för alla bosatta i Sverige,
            vilket också inkluderar brukare av narkotika. Det är olyckligt
            att endast 3 av 21 län har sprututbytesverksamhet ­ er, samtidigt
            som vi i underlag från verksamheterna kan konstatera att ca 2
            500 personer i Sverige omfattas av sprututbytesverksamheter i
            dessa tre landsting eller regioner.
          </note>
          <note>
            Det är naturligt att det finns en viss koncentration av personer
            som brukar narkotika i storstadsregioner, och det är därför glädjande
            att verksamheter finns i både Malmö och Stockholm.
          </note>
          <note>
            I Sverige har vi ett kommunalt självstyre, vilket ibland innebär
            att vårdutbudet och insatserna över landet kan variera. På nationell
            nivå arbetar vi därför med att sprida kunskap om och stimulera
            till olika insatser som vi anser är effektiva och av betydelse.
            Jag vet att Folkhälsomyndigheten just nu arbetar med att ta fram
            en vägledning för lågtröskelverksamheter, såsom sprututbyten,
            vilket kan vara ett sätt att sprida kunskap om verksamheten och
            stimulera till inrättande av fler verksamheter.
          </note>
          <note>
            Jag tycker precis som Karin Rågsjö att det är angeläget att fler
            sprututbytesverksamheter inrättas i Sverige, så att fler brukare
            kan nås och erbjudas smittskyddsinsatser. Det kan också vara en
            ingång till vård och behandling, via socialtjänst eller beroendevård.
            Vi i samarbetsregeringen har dock ännu inte tagit ställning till
            hur vägen till målet ska se ut, det vill säga om det är effektivt
            att ta bort kravet på samansökan av huvudmännen, frångå kravet
            på bosättning som gäller i all annan sjukvårdslagstiftning och
            om man bör sänka åldersgränsen. I dessa frågor måste jag be att
            få återkomma framöver.
          </note>
          <note type="speaker">
            Anf. 68 KARIN RÅGSJÖ (V):
          </note>
          <note>
            Fru talman och herr minister! Jag tackar för svaret, även om
            det var något svepande.
          </note>
          <note>
            Svensk narkotikapolitik håller inte måttet, och i dag fokuserar
            jag på sprututbyte nationellt. Jag är en av de politiker som drev
            igenom sprututbytesverksamhet i Stockholm, och jag är glad att
            det är på plats. Stockholm är dock precis som ministern sade nästan
            ensamt, då sprututbytesverksamhet i dag finns i 6 av 290 kommuner
            och i 3 av 21 län. Det är ganska uselt. Jag tycker att strategierna
            för missbrukspolitik på nationell, regional och kommunal nivå
            fortfarande i dag 2014 styrs mer av moral, tyckande och myter
            än av erfarenhet, evidens och forskning.
          </note>
          <note>
            I dag finns det en kommunal vetorätt mot att landstingen inrättar
            sprututbytesverksamhet, och det kommunala vetot anser jag bör
            avskaffas. Det var ändå ett antal remissinstanser som var inne
            på samma linje när det gäller Missbruksutredningen. Fler brukare
            ska nämligen kunna erbjudas ett liv utan hiv och hepatit, och
            en jämlik hälsa måste även inkludera brukare.
          </note>
          <note>
            Att hänvisa till informationsspridning till kommuner och landsting
            för att få fler sprututbytesverksamheter tror jag inte fungerar.
            Vi har nämligen väntat i åtta år på att det ska bli fler sprututbyten,
            och vi ser inte den utvecklingen. Jag hoppas att regeringen sätter
            sig ned med forskare, praktiker och klientorganisationer och tittar
            på den här frågan. Det här är en hälsofråga och bör därför rimligtvis
            höra hemma i landstingen, anser jag.
          </note>
          <note>
            Sprututbytesprogram är en smittskyddsåtgärd och en hälsoverksamhet.
            Som ministern sade finns det tydliga föreskrifter för detta. I
            exempelvis Stockholm och Malmö finns det också rådgivning, information,
            gynekologi, socialpsykologisk kompetens och så vidare. Det är
            en öppen dörr.
          </note>
          <note>
            De som slutar missbruka ska helst kunna göra det utan hiv och
            utan hepatit, men även de som missbrukar ska kunna ha en någorlunda
            sjyst livskvalitet utan att bli smittade, ett värdigt liv.
          </note>
          <note>
            År 2013 rapporterade Folkhälsomyndigheten om 2 066 fall av hepatit
            genom just injektionsmissbruk. I dag är det ingen dödlig sjukdom,
            men det är ändå en sjukdom som man far väldigt illa av som individ.
          </note>
          <note>
            Det är mot den bakgrunden som jag tycker att det är ett misslyckande
            att vi bara har sprututbyte i 18 län. Vi kan jämföra oss med Finland
            där det finns sprututbyte i varje kommun, och Finland är, som
            vi alla vet, ett restriktivt land när det gäller narkotikapolitik.
          </note>
          <note>
            Det här handlar om hälsa och om allas rätt till jämlik hälsa.
            Precis som ministern sade finns det evidens på det här ute i världen.
            Tunga forskningsrapporter visar på positiva effekter när det gäller
            smittspridning, och det finns nästan inga belägg på oönskade sidoeffekter.
          </note>
          <note>
            Ta bort d et kommunala vetot, precis som M issbruksutredningen
            föreslår, och låt jämlik hälsa vara ett ledord!
          </note>
          <note type="speaker">
            Anf. 69 Statsrådet GABRIEL WIKSTRÖM (S):
          </note>
          <note>
            Fru talman! Jag vill börja med att tacka Karin Rågsjö för att
            hon lyfter fram denna mycket viktiga fråga. Det gjorde jag inte
            i min inledning. Men det är, som Karin Rågsjö påpekar, ett väldigt
            viktigt område. Det handlar inte om, som det ibland felaktigt
            betecknas, missbruksvård, utan det handlar just om alla människors
            rätt till hälsa.
          </note>
          <note>
            Jag håller med Karin Rågsjö om väldigt många av hennes analyser
            och slutsatser och särskilt om målen för politiken. Vad jag särskilt
            vill understryka från den här talarstolen är det som Karin Rågsjö
            tar upp om att alldeles för mycket av debatten har styrts av moral
            och allmänt tyckande och inte utgått från lika människovärde och
            från vetenskap och beprövade metoder.
          </note>
          <note>
            Som jag avslutade mitt interpellationssvar med är det här viktiga
            frågor som regeringen nu kommer att studera närmare och naturligtvis
            konkretisera politiken för, för det är naturligtvis inte vare
            sig önskvärt eller acceptabelt att en så viktig åtgärd, som sprututbytet
            faktiskt är, bara finns i 3 av 21 landsting.
          </note>
          <note type="speaker">
            Anf. 70 KARIN RÅGSJÖ (V):
          </note>
          <note>
            Fru talman, herr minister! År 2012 svarade överdoserna för 15,9
            procent av alla dödsfall i åldrarna 15–39 år i Sverige. På EU-nivå
            ligger siffran på 3,5 procent. Det är en markant skillnad. Det
            här är ingen lysande siffra för ett land som envist kört vidare
            med samma typ av politik i decennier. Vi som har ifrågasatt den
            politiken har blivit beskyllda för att stå bakom legalisering
            av narkotika, vilket är allmänt känt.
          </note>
          <note>
            Det är glädjande att det är allt färre som injicerar narkotika
            i Sverige – det är jättebra. Däremot har dödligheten fördubblats
            på 15 år. Det är det vi måste titta på. Jag tycker att det för
            länge sedan borde ha triggat i gång politiker från alla partier.
            Men ignoransen inför att missbrukare dör och far illa är alltför
            hög i Sverige, och stigmatiseringen av gruppen som injicerar droger
            är i det närmaste total, menar jag.
          </note>
          <note>
            För mig innebär en nollvision – jag står på precis samma linje
            som alla andra i den här frågan – också en nollvision när det
            gäller att missbrukare ska behöva dö. Det borde vara självklart
            för fler.
          </note>
          <note>
            Många saknar i dag förtroende för missbruksvården. Av de som
            besökte Stockholms enda sprututbytesverksamhet förra året hade
            59 procent kontakt med socialtjänsten och 43 procent hade kontakt
            med beroendevården, medan hela 27 procent inte hade några kontakter
            alls. Det visar att vi kanske använder fel metoder för att nå
            den här gruppen. Alla typer av larmklockor borde ha ringt för
            länge sedan, just för att få till en mer öppen dörr för missbrukare.
          </note>
          <note>
            De reviderade linjer som ministern lyfter fram är förstås en
            viktig vägledning när det gäller vem som ska ta hand om missbruksvården.
            Det ska enligt ministern ske på ganska frivillig grund. Man ska
            gå vidare på den inslagna vägen, men samverkan mellan kommun och
            landsting har inte riktigt fungerat, och det är en lång resa framåt.
            Men det gläder mig att ni nu ska sätta er ned och titta på hela
            missbrukspolitiken. Det är jättebra, för den behöver ses över.
          </note>
          <note>
            Vi måste också börja undersöka lite hur man jobbar inom vård
            och behandling och hitta nya vägar, och våga göra det också. Jag
            talar då om en politik som utgår från jämlik hälsa och att den
            som vill sluta missbruka ska få möjligheter att göra det. Men
            också den som inte väljer att sluta ska kunna ha ett värdigt liv,
            med allt vad det innebär.
          </note>
          <note>
            Det ska inte vara budgeten i en kommun, i en stadsdel eller i
            ett landsting som avgör vilken hjälp en person ska få. Under åtta
            år med en högerregering har vi kunnat se att just socialpolitiken
            har skurits ned kraftigt. Det innebär att också vården och behandlingen
            har skurits ned kraftigt.
          </note>
          <note>
            Vi måste ha en missbrukspolitik som har förtroende hos målgrupperna.
            Det är jätteviktigt med en bredare och mer förtroendeskapande
            ingång som fångar in brukare. Att 18 landsting saknar sprututbyte
            i dag känns inte som att det är likvärdigt. Det ska inte vara
            så att om jag bor i Piteå är det en betydligt högre risk att jag
            får hepatit än om jag skulle bo i Malmö.
          </note>
          <note type="speaker">
            Anf. 71 Statsrådet GABRIEL WIKSTRÖM (S):
          </note>
          <note>
            Fru talman! Jag kan egentligen inte konkretisera mer än vad jag
            gjorde i mitt interpellationssvar. Jag kan bara konstatera, återigen,
            att jag och Karin Rågsjö är överens om målen och många analyser.
          </note>
          <note>
            Ska man lyfta upp diskussionen en nivå och titta på hela ansvarsfördelningen
            i hälso- och sjukvårdssystemet är det en viktig uppgift för staten,
            naturligtvis tillsammans med landsting och kommuner, att se till
            att vi har en likvärdig vård över hela landet.
          </note>
          <note>
            Det är viktigt att vända den diskussion som har funnits under
            ett antal år. Där har man pekat ut inte minst socialpolitiken
            som en tärande faktor. Man har inte sett att kostnaderna för till
            exempel socialpolitiken mycket väl skulle kunna ses som investeringar
            för att undvika ytterligare lidande för enskilda individer, eller
            att det innebär stora samhällskostnader om man inte gör något
            åt problemen när de är mindre utan väntar tills de har blivit
            större.
          </note>
          <note>
            Jag vill försäkra Karin Rågsjö, kammaren och alla eventuella
            åhörare och tittare att den här regeringen har som utgångspunkt
            att snarare än att prata om kostnader för socialpolitik och hälso-
            och sjukvårdsarbete se dessa som investeringar i bättre liv för
            enskilda individer men också i bätt ­ re möjligheter för samhället
            där man lägger sina resurser.
          </note>
          <note type="speaker">
            Anf. 72 KARIN RÅGSJÖ (V):
          </note>
          <note>
            Fru talman, herr minister! I dag pratar vi väldigt mycket om
            unga missbrukare, de som testar spice och så vidare. I gruppen
            unga missbrukare sker drogdebuten oftast i åldrarna 14–15 år,
            och injektionsdebuten sker vid 18–19 års ålder. Det innebär att
            många unga injektionsmissbrukare bär på hepatit C, enligt forskningen
            50 procent av alla som är 21 år.
          </note>
          <note>
            Många unga vuxna testar obehagliga droger – partydroger och nätdroger
            – och överkonsumerar alkohol, som är den absolut farligaste drogen.
            Dem når vi inte med socialtjänsten, utan dem når vi nog endast
            med ganska öppna mottagningar som är specialiserade på missbruk.
            Det är min point of view i det här.
          </note>
          <note>
            Vi kan också se att många testar cannabis. De mest intressanta
            i de undersökningarna är de som fortsätter att använda droger
            i flera månader, och det är en marginaliserad grupp av ungdomar
            som riskerar att bli nästa generations missbrukare.
          </note>
          <note>
            Herr minister! När ska vi få en missbrukspolitik som håller ihop
            bättre, en missbrukspolitik som fångar upp unga på ett bättre
            sätt, som erbjuder jämlik hälsa och erbjuder behandling på riktigt
            och en missbrukspolitik som inte stigmatiserar?
          </note>
          <note>
            Jag ser fram emot den nya samarbetsregeringens arbete med de
            här frågorna, för vi behöver vända på alla stenar och titta på
            forskningsresultat och så vidare utan att ge avkall på en restriktiv
            narkotikapolitik.
          </note>
          <note type="speaker">
            Anf. 73 Statsrådet GABRIEL WIKSTRÖM (S):
          </note>
          <note>
            Fru talman! Låt mig avslutningsvis svara lite kort på de frågor
            Karin Rågsjö ställde på slutet.
          </note>
          <note>
            Regeringens planering är att vi under nästa år ska se över och
            förnya strategin för arbetet mot alkohol, narkotika, dopning och
            tobaksbruk. Strategin har funnits på plats ett antal år men behöver
            som sagt ses över och i vissa delar förnyas och kanske också breddas
            för att omfatta fler områden.
          </note>
          <note>
            Jag ser fram emot detta arbete eftersom det handlar om en viktig
            verksamhet. Missbruk innebär både stort lidande för enskilda individer
            och stora utmaningar och kostnader för samhället.
          </note>
          <note>
            Jag ser fram emot att samarbeta inte minst med Karin Rågsjö i
            detta arbete.
          </note>
          <note>
            Överläggningen var härmed avslutad.
          </note>
          <note>
            § 13 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 13 november
          </note>
          <note>
            2014/15:120 Fri entré på statliga museer
          </note>
          <note>
            av Cecilia Magnusson (M)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            2014/15:121 Turordningsregler i LAS
          </note>
          <note>
            av Katarina Brännström (M)
          </note>
          <note>
            till arbetsmarknadsminister Ylva Johansson (S)
          </note>
          <note>
            2014/15:122 Lex Laval
          </note>
          <note>
            av Katarina Brännström (M)
          </note>
          <note>
            till arbetsmarknadsminister Ylva Johansson (S)
          </note>
          <note>
            2014/15:123 Klimatpolitiken inför toppmötet i Lima
          </note>
          <note>
            av Jens Holm (V)
          </note>
          <note>
            till klimat- och miljöminister Åsa Romson (MP)
          </note>
          <note>
            2014/15:124 Vägslitageavgiftens påverkan på Sveriges och Norrlands
            näringsliv
          </note>
          <note>
            av Helena Lindahl (C)
          </note>
          <note>
            till landsbygdsminister Sven-Erik Bucht (S)
          </note>
          <note>
            2014/15:125 Förgröningen
          </note>
          <note>
            av Anders Forsberg (SD)
          </note>
          <note>
            till landsbygdsminister Sven-Erik Bucht (S)
          </note>
          <note>
            2014/15:126 Statens stöd till trossamfund
          </note>
          <note>
            av Eva Lohman (M)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            2014/15:127 Polisens arbetsmetoder vid våldtäktsutredningar
          </note>
          <note>
            av Anti Avsan (M)
          </note>
          <note>
            till statsrådet Anders Ygeman (S)
          </note>
          <note>
            2014/15:128 Nationell strategi för tillväxt och grundläggande
            service i hela landet
          </note>
          <note>
            av Anders Ahlgren (C)
          </note>
          <note>
            till landsbygdsminister Sven-Erik Bucht (S)
          </note>
          <note>
            § 14 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 13 november
          </note>
          <note>
            2014/15:58 Sveriges arbete i FN för hbtq -personers rättigheter
          </note>
          <note>
            av Birgitta Ohlsson (FP)
          </note>
          <note>
            till utrikesminister Margot Wallström (S)
          </note>
          <note>
            2014/15:59 Fler kvinnor på maktpositioner i global politik
          </note>
          <note>
            av Birgitta Ohlsson (FP)
          </note>
          <note>
            till utrikesminister Margot Wallström (S)
          </note>
          <note>
            2014/15:60 Bistånd till Somaliland
          </note>
          <note>
            av Birgitta Ohlsson (FP)
          </note>
          <note>
            till utrikesminister Margot Wallström (S)
          </note>
          <note>
            2014/15:61 Framtiden för biståndet till Burkina Faso
          </note>
          <note>
            av Birgitta Ohlsson (FP)
          </note>
          <note>
            till statsrådet Isabella Lövin (MP)
          </note>
          <note>
            2014/15:62 EU:s politik gentemot Vitryssland/Belarus
          </note>
          <note>
            av Birgitta Ohlsson (FP)
          </note>
          <note>
            till utrikesminister Margot Wallström (S)
          </note>
          <note>
            2014/15:63 Utvidgade EU-sanktioner gentemot Ryssland
          </note>
          <note>
            av Birgitta Ohlsson (FP)
          </note>
          <note>
            till utrikesminister Margot Wallström (S)
          </note>
          <note>
            2014/15:64 Stöd till ryska demokratikämpar
          </note>
          <note>
            av Birgitta Ohlsson (FP)
          </note>
          <note>
            till statsrådet Isabella Lövin (MP)
          </note>
          <note>
            2014/15:65 Ökad repression mot det civila samhället i Egypten
          </note>
          <note>
            av Hans Linde (V)
          </note>
          <note>
            till utrikesminister Margot Wallström (S)
          </note>
          <note>
            2014/15:66 Ungerns internetskatt
          </note>
          <note>
            av Birgitta Ohlsson (FP)
          </note>
          <note>
            till utrikesminister Margot Wallström (S)
          </note>
          <note>
            2014/15:67 Stöd till kvinnorättsaktivisters kamp för fri abort
            i EU
          </note>
          <note>
            av Birgitta Ohlsson (FP)
          </note>
          <note>
            till utrikesminister Margot Wallström (S)
          </note>
          <note>
            2014/15:68 Demokrati som utvecklingsmål efter 2015
          </note>
          <note>
            av Birgitta Ohlsson (FP)
          </note>
          <note>
            till statsrådet Isabella Lövin (MP)
          </note>
          <note>
            2014/15:69 Att uppmärksamma kommunismens offer
          </note>
          <note>
            av Birgitta Ohlsson (FP)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            2014/15:70 Strategi för medial närvaro i hela landet
          </note>
          <note>
            av Hans Hoff (S)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            2014/15:71 Resursskolornas framtid
          </note>
          <note>
            av Betty Malmberg (M)
          </note>
          <note>
            till utbildningsminister Gustav Fridolin (MP)
          </note>
          <note>
            2014/15:72 Missvisande statistik om arbetsplatsolyckor
          </note>
          <note>
            av Peter Persson (S)
          </note>
          <note>
            till arbetsmarknadsminister Ylva Johansson (S)
          </note>
          <note>
            2014/15:73 Insatser mot penningtvätt
          </note>
          <note>
            av Hans Linde (V)
          </note>
          <note>
            till statsrådet Per Bolund (MP)
          </note>
          <note>
            § 15 Kammaren åtskildes kl. 12.40.
          </note>
          <note>
            Förhandlingarna leddes
          </note>
          <note>
            av förste vice talmannen från sammanträdets början till och med
            § 8 anf. 37 (delvis) och
          </note>
          <note>
            av tredje vice talmannen därefter till sammanträdets slut.
          </note>
          <note>
            Vid protokollet
          </note>
          <note>
            HELÉN TÖRNQVIST
          </note>
          <note>
            /Eva-Lena Ekman
          </note>
          <note>
            Innehållsförteckning
          </note>
          <note>
            § 1 Anmälan om fördröjt svar på interpellation
          </note>
          <note>
            § 2 Anmälan om faktapromemoria
          </note>
          <note>
            § 3 Anmälan om granskningsrapport
          </note>
          <note>
            § 4 Ärende för hänvisning till utskott
          </note>
          <note>
            § 5 Svar på interpellation 2014/15:79 om vargförvaltningen i
            de mellersta länen
          </note>
          <note>
            Anf. 1 Klimat- och miljöminister ÅSA ROMSON (MP)
          </note>
          <note>
            Anf. 2 ULF BERG (M)
          </note>
          <note>
            Anf. 3 RUNAR FILPER (SD)
          </note>
          <note>
            Anf. 4 ANDERS SCHRÖDER (MP)
          </note>
          <note>
            Anf. 5 TOMAS TOBÉ (M)
          </note>
          <note>
            Anf. 6 Klimat- och miljöminister ÅSA ROMSON (MP)
          </note>
          <note>
            Anf. 7 ULF BERG (M)
          </note>
          <note>
            Anf. 8 RUNAR FILPER (SD)
          </note>
          <note>
            Anf. 9 ANDERS SCHRÖDER (MP)
          </note>
          <note>
            Anf. 10 TOMAS TOBÉ (M)
          </note>
          <note>
            Anf. 11 Klimat- och miljöminister ÅSA ROMSON (MP)
          </note>
          <note>
            Anf. 12 ULF BERG (M)
          </note>
          <note>
            Anf. 13 Klimat- och miljöminister ÅSA ROMSON (MP)
          </note>
          <note>
            § 6 Svar på interpellationerna 2014/15:84 och 88 om statens finansiering
            av myggbekämpning vid Nedre Dalälven
          </note>
          <note>
            Anf. 14 Klimat- och miljöminister ÅSA ROMSON (MP)
          </note>
          <note>
            Anf. 15 SOLVEIG ZANDER (C)
          </note>
          <note>
            Anf. 16 TOMAS TOBÉ (M)
          </note>
          <note>
            Anf. 17 MIKAEL OSCARSSON (KD)
          </note>
          <note>
            Anf. 18 ULF BERG (M)
          </note>
          <note>
            Anf. 19 Klimat- och miljöminister ÅSA ROMSON (MP)
          </note>
          <note>
            Anf. 20 SOLVEIG ZANDER (C)
          </note>
          <note>
            Anf. 21 TOMAS TOBÉ (M)
          </note>
          <note>
            Anf. 22 MIKAEL OSCARSSON (KD)
          </note>
          <note>
            Anf. 23 ULF BERG (M)
          </note>
          <note>
            Anf. 24 Klimat- och miljöminister ÅSA ROMSON (MP)
          </note>
          <note>
            Anf. 25 SOLVEIG ZANDER (C)
          </note>
          <note>
            Anf. 26 TOMAS TOBÉ (M)
          </note>
          <note>
            Anf. 27 Klimat- och miljöminister ÅSA ROMSON (MP)
          </note>
          <note>
            § 7 Svar på interpellation 2014/15:90 om säkerhetskrav på kärnkraft
          </note>
          <note>
            Anf. 28 Klimat- och miljöminister ÅSA ROMSON (MP)
          </note>
          <note>
            Anf. 29 JENS HOLM (V)
          </note>
          <note>
            Anf. 30 Klimat- och miljöminister ÅSA ROMSON (MP)
          </note>
          <note>
            Anf. 31 JENS HOLM (V)
          </note>
          <note>
            Anf. 32 JÖRGEN WARBORN (M)
          </note>
          <note>
            Anf. 33 Klimat- och miljöminister ÅSA ROMSON (MP)
          </note>
          <note>
            Anf. 34 JENS HOLM (V)
          </note>
          <note>
            Anf. 35 JÖRGEN WARBORN (M)
          </note>
          <note>
            Anf. 36 Klimat- och miljöminister ÅSA ROMSON (MP)
          </note>
          <note>
            § 8 Svar på interpellation 2014/15:72 om frysta medel för sammanslagningen
            av Uppsala universitet och Högskolan på Gotland
          </note>
          <note>
            Anf. 37 Statsrådet HELENE HELLMARK KNUTSSON (S)
          </note>
          <note>
            Anf. 38 GUSTAF HOFFSTEDT (M)
          </note>
          <note>
            Anf. 39 Statsrådet HELENE HELLMARK KNUTSSON (S)
          </note>
          <note>
            Anf. 40 GUSTAF HOFFSTEDT (M)
          </note>
          <note>
            Anf. 41 Statsrådet HELENE HELLMARK KNUTSSON (S)
          </note>
          <note>
            Anf. 42 GUSTAF HOFFSTEDT (M)
          </note>
          <note>
            Anf. 43 Statsrådet HELENE HELLMARK KNUTSSON (S)
          </note>
          <note>
            § 9 Svar på interpellation 2014/15:95 om jämställdhet inom akademin
          </note>
          <note>
            Anf. 44 Statsrådet HELENE HELLMARK KNUTSSON (S)
          </note>
          <note>
            Anf. 45 LINDA SNECKER (V)
          </note>
          <note>
            Anf. 46 Statsrådet HELENE HELLMARK KNUTSSON (S)
          </note>
          <note>
            Anf. 47 LINDA SNECKER (V)
          </note>
          <note>
            Anf. 48 Statsrådet HELENE HELLMARK KNUTSSON (S)
          </note>
          <note>
            Anf. 49 LINDA SNECKER (V)
          </note>
          <note>
            Anf. 50 Statsrådet HELENE HELLMARK KNUTSSON (S)
          </note>
          <note>
            § 10 Svar på interpellation 2014/15:70 om den polisiära EU-operationen
            Mos Maiorum
          </note>
          <note>
            Anf. 51 Statsrådet ANDERS YGEMAN (S)
          </note>
          <note>
            Anf. 52 CHRISTINA HÖJ LARSEN (V)
          </note>
          <note>
            Anf. 53 Statsrådet ANDERS YGEMAN (S)
          </note>
          <note>
            Anf. 54 CHRISTINA HÖJ LARSEN (V)
          </note>
          <note>
            Anf. 55 Statsrådet ANDERS YGEMAN (S)
          </note>
          <note>
            Anf. 56 CHRISTINA HÖJ LARSEN (V)
          </note>
          <note>
            Anf. 57 Statsrådet ANDERS YGEMAN (S)
          </note>
          <note>
            § 11 Svar på interpellation 2014/15:98 om förändring av datalagringsdirektivet
          </note>
          <note>
            Anf. 58 Statsrådet ANDERS YGEMAN (S)
          </note>
          <note>
            Anf. 59 MATHIAS SUNDIN (FP)
          </note>
          <note>
            Anf. 60 JENS HOLM (V)
          </note>
          <note>
            Anf. 61 Statsrådet ANDERS YGEMAN (S)
          </note>
          <note>
            Anf. 62 MATHIAS SUNDIN (FP)
          </note>
          <note>
            Anf. 63 JENS HOLM (V)
          </note>
          <note>
            Anf. 64 Statsrådet ANDERS YGEMAN (S)
          </note>
          <note>
            Anf. 65 MATHIAS SUNDIN (FP)
          </note>
          <note>
            Anf. 66 Statsrådet ANDERS YGEMAN (S)
          </note>
          <note>
            § 12 Svar på interpellation 2014/15:80 om förändrade regler för
            sprututbyte
          </note>
          <note>
            Anf. 67 Statsrådet GABRIEL WIKSTRÖM (S)
          </note>
          <note>
            Anf. 68 KARIN RÅGSJÖ (V)
          </note>
          <note>
            Anf. 69 Statsrådet GABRIEL WIKSTRÖM (S)
          </note>
          <note>
            Anf. 70 KARIN RÅGSJÖ (V)
          </note>
          <note>
            Anf. 71 Statsrådet GABRIEL WIKSTRÖM (S)
          </note>
          <note>
            Anf. 72 KARIN RÅGSJÖ (V)
          </note>
          <note>
            Anf. 73 Statsrådet GABRIEL WIKSTRÖM (S)
          </note>
          <note>
            § 13 Anmälan om interpellationer
          </note>
          <note>
            § 14 Anmälan om frågor för skriftliga svar
          </note>
          <note>
            § 15 Kammaren åtskildes kl. 12.40.
          </note>
          <note>
            Tryck: Elanders, Vällingby 2014
          </note>
        </div>
      </body>
    </text>
  </TEI>
</teiCorpus>
