<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201415</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201415</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201415--96</head>
          <docDate when="2015-05-06">2015-05-06</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 16 april justerades.
          </note>
          <note>
            § 2 Fastställande av dag för riksmötets start 2015/16
          </note>
          <note>
            Kammaren biföll riksdagsstyrelsens förslag att riksmötet 2015/16
            skulle inledas tisdagen den 15 september .
          </note>
          <note>
            § 3 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2014/15:532
          </note>
          <note>
            Till riksdagen
          </note>
          <note>
            Interpellation 2014/15:532 Förenklade system för statsbidrag
          </note>
          <note>
            av Maria Stockhaus (M)
          </note>
          <note>
            Interpellationen kommer att besvaras torsdagen den 21 maj 2015.
          </note>
          <note>
            Skälet till dröjsmålet är att alla möjliga datum för interpellationsdebatter
            inom svarsperioden redan var fullbokade i kammaren.
          </note>
          <note>
            Stockholm den 4 maj 2015
          </note>
          <note>
            Utbildningsdepartementet
          </note>
          <note>
            Gustav Fridolin
          </note>
          <note>
            Interpellation 2014/15:554
          </note>
          <note>
            Till riksdagen
          </note>
          <note>
            Interpellation 2014/15:554 Dubbelreglering vid byggnation av
            cisterner
          </note>
          <note>
            av Ola Johansson (C)
          </note>
          <note>
            Interpellationen kommer att besvaras tisdagen den 9 juni 2015.
          </note>
          <note>
            Skälet till dröjsmålet är tidigare inbokade resor och arrangemang.
          </note>
          <note>
            Stockholm den 4 maj 2015
          </note>
          <note>
            Näringsdepartementet
          </note>
          <note>
            Mehmet Kaplan (MP)
          </note>
          <note>
            Enligt uppdrag
          </note>
          <note>
            Fredrik Ahlén
          </note>
          <note>
            Expeditionschef
          </note>
          <note>
            § 4 Anmälan om granskningsrapport
          </note>
          <note>
            Talmannen anmälde att följande granskningsrapport hade kommit
            in från Riksrevisionen:
          </note>
          <note>
            RiR 2015:8 Arktiska rådet – vad Sverige kan göra för att möta
            rådets utmaningar
          </note>
          <note>
            § 5 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Proposition
          </note>
          <note>
            2014/15:115 till finansutskottet
          </note>
          <note>
            Motioner
          </note>
          <note>
            2014/15:3078 till justitieutskottet
          </note>
          <note>
            2014/15:3077, 3079, 3080 och 3082 till näringsutskottet
          </note>
          <note>
            2014/15:3083 och 3084 till arbetsmarknadsutskottet
          </note>
          <note>
            2014/15:3081 till skatteutskottet
          </note>
          <note>
            § 6 Svenskt deltagande i Förenta nationernas stabiliseringsinsats
            i Mali
          </note>
          <note>
            Sammansatta utrikes- och försvarsutskottets betänkande 2014/
            15:UFöU 3
          </note>
          <note>
            Svenskt deltagande i Förenta nationernas stabiliseringsinsats
            i Mali (prop. 2014/15:68)
          </note>
          <note>
            föredrogs.
          </note>
          <note type="speaker">
            Anf. 1 JEFF AHL (SD):
          </note>
          <note>
            Herr talman! Sverigedemokraterna ställer sig positiva till att
            vi har valt att ingå i en FN-ledd insats. FN-ledda insatser ger
            högre legitimitet och är att föredra framför insatser ledda av
            Nato.
          </note>
          <note>
            Vi ser en orolig värld som tyvärr har letat sig till vårt absoluta
            närområde, vilket har ignorerats av övriga partier i denna kammare
            fram till nyligen – trots våra propåer och försök att väcka den
            nationella aspekten till liv. Därför finner vi det av nöd att
            försvaret kompenseras ekonomiskt så att det nationella försvaret
            ersätts för de merkostnader insatser av denna art innebär. Det
            tär på personal, materiel och ekonomi att delta i utlandsinsatser.
          </note>
          <note>
            Vi sverigedemokrater är glada att vi i och med denna insats även
            ges möjlighet att bidra till att förbättra den humanitära situationen
            i regionen. Livsmedel, vatten, skydd och sanitet är prioriterat
            för att civilbefolkningen ska få sina basala behov tillgodosedda.
            Det är av högre vikt än det upp ­ ifrån-tänk som genomsyrar propositionen,
            där klimatanpassning och insti ­ tutionella insatser prioriteras
            framför människors faktiska möjligheter till överlevnad. En fattig
            familj som kämpar för att överleva prioriterar livs ­ medel och
            tillgång till vatten högre än demokratisk utveckling.
          </note>
          <note>
            Därför borde prioriteringsordningen vara att först bekämpa fattigdom,
            svält och misär så att fler får möjligheten att delta i förändringar
            i demokratisk riktning. Endast då finns förutsättningar för en
            stabil demokratisk stat. Med dagens prioriteringar riktar sig
            huvuddelen av stödet mot ett fåtal välbeställda individer som
            inte slåss för sin överlevnad, och det är då de som har möjlighet
            att delta i den utveckling mot demokrati som avses. Detta är en
            prioriteringsordning som enligt oss inte ger alla möjlighet att
            bidra under samma förutsättningar.
          </note>
          <note>
            Jordbruksutveckling för att garantera de fattiga ett drägligare
            liv är ett första viktigare steg för att de i sinom tid ska kunna
            ägna sin energi åt demokratiutveckling och ett aktivt deltagande
            i det demokratiska samtalet. Fattigdom och svält bör vara prioriterat
            att bekämpa, och därefter kan det finnas skäl att prioritera insatser
            vad avser demokratisk utveckling. Då ges hela befolkningen en
            rimlig chans att delta i det demokratiska samtalet.
          </note>
          <note>
            Vi sverigedemokrater ser denna insats som högst tillfällig. Det
            är av högsta vikt att nationella och regionala styrkor i närtid
            kan överta det fulla säkerhetsansvaret. Vi ser att det finns konflikthärdar
            i omvärlden som mer direkt berör Sveriges säkerhet och som är
            av högre vikt att satsa på. Det humanitära stödet anser vi dock
            vara av högsta prioritet, och vi anser att vi även efter att vi
            lämnat över säkerhetsansvaret ska fortsätta med dessa insatser.
          </note>
          <note>
            Herr talman! Jag vill i och med detta yrka bifall till Sverigedemokraternas
            reservation under punkt 3 i betänkandet.
          </note>
          <note type="speaker">
            Anf. 2 KARIN ENSTRÖM (M):
          </note>
          <note>
            Herr talman! Världen är nu oroligare och mer präglad av konflikter
            än på länge. Runt om oss ser vi kriser och konflikter som oftast
            drabbar de redan fattiga och de redan utsatta.
          </note>
          <note>
            Kriserna och konflikterna påverkar även Sverige och vår säkerhet.
            Utvecklingen i vår omvärld ställer krav på svensk utrikes- och
            säkerhetspolitik, och för att möta utmaningarna krävs det mer
            samarbete – inte mindre. Vi i Sverige ska ta vårt ansvar. Vi ska
            stå upp för mänskliga rättigheter och internationell rätt. Vi
            står inte neutrala inför ondska eller terror. Vi tar ställning
            mot förtryck, våld och terror. Vi tar ställning för demokrati,
            fred och mänskliga rättigheter.
          </note>
          <note>
            Det gör vi bland annat genom att bidra till fredsfrämjande insatser,
            och det svenska deltagandet i FN:s stabiliseringsinsats i Mali
            är ett bra exempel på det. Det är det vi ska diskutera och behandla
            i dag, det vill säga huruvida vi ska förlänga insatsen eller inte.
            Glädjande nog finns det en bred samsyn och ett brett stöd för
            detta i Sveriges riksdag. Det sänder tydliga signaler inte minst
            till de svenska män och kvinnor som deltar i insatsen, och det
            borgar för kontinuitet.
          </note>
          <note>
            Herr talman! Mali är ett av världens fattigaste länder, och landet
            har sedan några år tillbaka skakats av allvarliga politiska, säkerhetsmässiga
            och humanitära kriser. En fjärdedel av befolkningen, 4 miljoner
            människor, behöver humanitärt stöd. 3 miljoner har osäker tillgång
            till mat, och ca ½ miljon människor är på flykt. Det är ett resultat
            av den osäkerhet som fortfarande råder i Mali.
          </note>
          <note>
            I kölvattnet av den arabiska våren inledde tuareger och islamistrebeller
            i januari 2012 ett väpnat upprop i Malis norra delar, för att
            nå självständighet. Den situation som uppstod ledde bland annat
            till en militärkupp i mars samma år där Malis demokratiskt valda
            president störtades. Under våren 2012 hade det väpnade upproret
            tagit kontroll över två tredjedelar av territoriet, och man utropade
            en självständig stat: Azawad . Därefter tog islamiska grupper
            över kontrollen, och sharialagar infördes.
          </note>
          <note>
            Med hjälp av det internationella samfundets ansträngningar har
            dock situationen förbättrats. Innan Minusma bildades var det den
            afrikans k ledda insatsen Afisma och även den franska insatsen
            Serval. Under den förra mandatperioden beslutade ju Sverige att
            bidra både till Minusma och till Europeiska unionens utbildningsinsats
            EUTM Mali.
          </note>
          <note>
            Förutsättningarna för bidraget till Minusma är naturligtvis att
            det finns en tydlig folkrättslig grund, och Sverige har samtidigt
            givit både humanitärt bistånd och utvecklingsbistånd. Det frystes
            under en period, men sedan april 2013 har vi återupptagit det
            bilaterala utvecklingsbiståndet till Mali. Det kommer under 2015
            att uppgå till ungefär 200 miljoner kronor, och det humanitära
            stödet – som aldrig har varit avbrutet – planeras att under 2015
            uppgå till 63 miljoner kronor.
          </note>
          <note>
            Syftet med den fredsfrämjande insats i Mali som etablerades den
            1 juli 2013 är att upprätta säkerhet i Malis norra delar samt
            bidra till att återupprätta en demokratisk stat. Mali har efter
            etableringen av insatsen 2013 genomfört demokratiska val, vilket
            naturligtvis är ett steg i rätt riktning. Staten har försökt få
            bättre kontroll över områdena i norra Mali, men det är fortfarande
            oroligt och en hög våldsnivå.
          </note>
          <note>
            Den fredsfrämjande insatsen är unik såtillvida att den för första
            gången när det gäller en FN-ledd insats innehåller en underrättelsedel.
            Det är i den insatsen Sverige ska göra och gör sin del – vi bidrar
            till det som kallas Asifu . Det är en svår förkortning, men i
            korthet är det en underrättelseenhet som är en viktig del för
            att hela FN-insatsen ska kunna verka. Den ska nämligen svara för
            att ta in och vidarebefordra underrättelser till ledningen för
            hela insatsen.
          </note>
          <note>
            Det är naturligtvis viktigt, för det ger större och bättre förutsättningar
            för insatsen att verka. Det är också en viktig utveckling av de
            FN-ledda fredsfrämjande insatserna, där Sverige alltså är direkt
            med i utvecklingen. Självklart bidrar det också till att öka den
            svenska förmågan att kunna bidra med den här typen av kvalificerade
            insatser.
          </note>
          <note>
            Herr talman! Insatsen i Mali står inför många utmaningar. Det
            är svåra förhållanden, inte minst på grund av klimatet och avsaknaden
            av infrastruktur. Det ställer krav på logistik och planering.
            Vi har också sett hur våldsnivån i landet har ökat. Det har drabbat
            FN-insatsen hårt. Över 30 FN-soldater har dödats sedan insatsen
            inleddes.
          </note>
          <note>
            För att det svenska bidraget ska kunna genomföra sitt uppdrag
            framgångsrikt måste alla stödenheter i form av kvalificerad sjukvård
            och annat skydd fungera så bra som möjligt. Dessvärre är Minusmas
            förmåga till medicinsk evakuering, Medevac , begränsad. Det är
            just frågetecknen kring Minusmas förmåga att evakuera skadad personal
            som har gjort att Alliansen drivit på i denna fråga.
          </note>
          <note>
            Det är en ovanlig men viktig signal som ett enigt sammansatt
            utrikes- och försvarsutskott via riksdagen sänder till regeringen.
            Vi vill att regeringen tar de initiativ som krävs för att säkerställa
            tillräcklig tillgång till Medevacförmåga inom ramen för Minusma
            så att våra soldater ska kunna göra sina uppgifter i hela insatsområdet.
          </note>
          <note>
            Herr talman! Det är svenska kvinnor och män som ytterst förverkligar
            de insatsbeslut som riksdag och regering fattar. Det innebär uppoffringar
            och risker. Jag vill därför tacka alla dem som tjänstgör i Sveriges
            fredsfrämjande internationella insatser och yrka bifall till utskottets
            förslag i betänkandet.
          </note>
          <note>
            (Applåder)
          </note>
          <note type="speaker">
            Anf. 3 KENNETH G FORSLUND (S):
          </note>
          <note>
            Herr talman! Under tiden i opposition påpekade Socialdemokraterna
            återkommande att vi ville att Sverige skulle delta även i FN-ledda
            internationella militära uppdrag. Det hörsammades till slut av
            den tidigare regeringen, vilket vi välkomnade, och det har funnits
            total enighet hela vägen om att detta uppdrag ska utföras och
            att Sverige ska delta i det. Nu står vi inför en förlängning av
            det.
          </note>
          <note>
            Bakgrunden till detta uppdrag är att det pågår en konflikt i
            Mali. Vi vill vara med och delta och bidra till att få kontroll
            över och ytterst stoppa den pågående konflikten, bland annat för
            att vi givetvis vill stoppa konflikter men också för att vi inte
            vill att de ska få spridning till angränsande länder och områden.
          </note>
          <note>
            För oss socialdemokrater och för regeringen handlar det ytterst
            om solidaritet. Sverige har ett högteknologiskt försvar med en
            kompetent försvarsmakt där personalen har hög skicklighet. Det
            tycker vi att Sverige när det finns möjlighet ska bidra med för
            att skapa fred och säkerhet i världen, och det gör vi i den FN-ledda
            operationen i Mali.
          </note>
          <note>
            Varför just Mali? Det finns många konflikter runt om i världen
            där det behövs hjälp. Det är förstås en grannlaga uppgift att
            välja. Det bygger för det första på att vi får frågan från FN
            och för det andra på att vi har lämplig kompetens och utrustning
            för att utföra det som FN efterfrågar. Det är många saker som
            ska passa ihop för att det ska kunna bli en insats. Det har det
            blivit i detta fall, och det är bra och välkommet. Det är också
            viktigt att vi fortsätter denna insats.
          </note>
          <note>
            Herr talman! Vi socialdemokrater och den rödgröna regeringen
            vill att Sverige ska bidra. Solidaritet är att kunna bidra och
            att också göra det i verkligheten. Jag yrkar bifall till det sammansatta
            utrikes- och försvarsutskottets förslag i betänkandet.
          </note>
          <note type="speaker">
            Anf. 4 PERNILLA STÅLHAMMAR (MP):
          </note>
          <note>
            Herr talman! Det sammansatta utrikes- och försvarsutskottet debatterar
            i dag det svenska deltagandet i Förenta nationernas stabiliseringsinsats
            i Mali, Minusma .
          </note>
          <note>
            Herr talman! Förutom att Mali är ett av världens absolut fattigaste
            länder har det under ett flertal år präglats av stridigheter.
            Väpnade extremistgrupper och kriminella grupperingar har gjort
            och gör sig skyldiga till omfattande övergrepp och mänskligt lidande.
            Terrorismen utgör ett hot mot landet, regionen och i förlängningen
            hela världen.
          </note>
          <note>
            Den humanitära situationen i landet är prekär och utvecklingsnivån
            låg. Bara drygt var fjärde invånare kan läsa eller skriva. Tre
            av fyra malier lever på mindre än 2 dollar om dagen. Undernäring
            och bristande sjukvård gör att Mali har en av de lägsta medellivslängderna
            i världen.
          </note>
          <note>
            Internationella samfundet behöver därför bidra till stabilitet
            och utveckling på ett mångfasetterat vis. Miljöpartiet anser att
            det är viktigt att Sverige är med och bidrar genom humanitärt
            stöd och ett omfattande utvecklingssamarbete och genom FN:s stabiliseringsinsats
            Minusma som bygger på FN:s säkerhetsrådsresolutioner 2100 och
            2164.
          </note>
          <note>
            Dessa resolutioner tillsammans med inbjudan av Malis regering
            till FN:s generalsekreterare att genomföra insatsen utgör en tydlig
            folkrättslig grund för Sveriges bidrag. Sveriges bidrag ligger
            också tydligt i linje med Sveriges engagemang för fred och utveckling
            i Afrika.
          </note>
          <note>
            Herr talman! Miljöpartiet vill särskilt understryka vikten av
            genomfö ­ randet av säkerhetsresolution 1325 och efterföljande
            resolutioner antagna om kvinnor, fred och säkerhet. Mycket mer
            än vad som görs i dag behöver göras vad gäller kvinnors roll som
            aktörer i fredsprocesser och i beaktandet av kvinnors, flickors
            och barns särskilt utsatta situation i konfliktsitua ­ tioner.
            Sverige spelar här en viktig roll i att driva på för att samtliga
            länder och insatser ska ha handlingsplaner för genomförande av
            resolution 1325.
          </note>
          <note>
            Herr talman! De svenska soldaterna i Mali verkar i en oerhört
            komplex miljö ur såväl hälsosynpunkt som hotbildssynpunkt. Det
            är av största vikt att nödvändig sjukvård kan tillhandahållas
            snabbt och effektivt.
          </note>
          <note>
            Miljöpartiet välkomnar att det svenska bidraget sker under FN:s
            hatt och understryker vikten av att de militära insatser som Sverige
            bidrar med har ett starkt stöd i Sveriges riksdag.
          </note>
          <note>
            Jag yrkar bifall till utskottets förslag och avslag på reservationen.
          </note>
          <note type="speaker">
            Anf. 5 KERSTIN LUNDGREN (C):
          </note>
          <note>
            Herr talman! Att Sverige bygger säkerhet tillsammans med andra
            har sagts tidigare i denna debatt. Det finns skäl att upprepa
            det, för det är så vi klarar vårt uppdrag. Denna debatt speglar
            detta synsätt, att vi arbetar tillsammans med andra.
          </note>
          <note>
            Det handlar om en FN-ledd insats. FN kan kritiseras för många
            tillkortakommanden, herr talman, men FN blir aldrig bättre än
            vad vi medlemmar förmår göra det till. Det är viktigt att vi västländer
            deltar i FN-insatser. Det var också en utgångspunkt för Centerpartiet
            när vi under en tidigare regering prövade denna fråga.
          </note>
          <note>
            Det har tagit tid. Man måste tänka på att det tar år innan vi
            kommer på plats. Vi är glada över att vi nu, för första gången
            på tio år, deltar i en FN-insats. Därmed har vi också möjlighet
            att stärka FN:s närvaro i världen, för fred och säkerhet. Detta
            är en påminnelse för oss alla i dessa dagar om vikten av att vi
            upprätthåller förmågan att göra internationella insatser.
          </note>
          <note>
            Det är stort fokus på hemmaplan och vårt närområde, och detta
            är viktigt och riktigt, men vi får inte glömma utgångspunkten
            att vi bygger säkerhet för Sverige och världen också genom att
            vara långt borta.
          </note>
          <note>
            Sahelområdet, från öst till väst, har drabbats hårt av olika
            konflikter och problem. Från vår sida är det naturligt att delta
            för att försöka stabilisera hela regionen. Självklart är detta
            också ett ansvar för Afrikanska unionen, som tidigt har varit
            där och tagit sin del, men det är bra att FN nu går in och stöttar
            och stärker.
          </note>
          <note>
            Vi har sett en spridning från det ena landet till det andra.
            Det är viktigt att vi tittar på den här konflikten och vår närvaro
            som en del i ett större pussel. Hela norra delen av den afrikanska
            kontinenten är föremål för åtskilliga prövningar i dessa dagar.
            Det är klart att försöken eller ambitionen att stabilisera i Mali
            har en betydelse också i det sammanhanget.
          </note>
          <note>
            När det gäller diskussionen om Mali har vi som sagt varit närvarande
            sedan tidigare, och vi avser att vara närvarande också i framtiden.
            Den väpnade styrka vi nu ska fatta beslut om är en del i ett större
            sammanhang. Detta är viktigt, för det ingår i hur Sverige bör
            jobba. Vi bör arbeta med flera verktyg i verktygslådan för att
            förebygga och bygga upp men också försöka stabilisera och säkra
            en fredlig utveckling.
          </note>
          <note>
            Också jag vill tacka de flickor, pojkar, kvinnor och män som
            är beredda att göra denna insats. Utan dem blir det ingen insats.
            Det är viktigt att vi har ett starkt stöd här i riksdagen för
            det mycket utmanande uppdrag som de har att utföra på plats i
            Mali.
          </note>
          <note>
            Tillsammans med en kollega från försvarsutskottet besökte jag
            Karlsborg och samtalade med dem som skulle göra den första insatsen.
            Det var viktigt och bra att få höra hur de ser på uppdraget. De
            tar sig an detta med stort allvar och stor kompetens.
          </note>
          <note>
            I dagar som dessa, herr talman, finns det skäl att understryka
            vikten av att vi har utbildning för vår personal när det gäller
            1325 och 1820.
          </note>
          <note>
            När FN sänder ut personal eller deltar i insatser måste FN:s
            personal och FN som struktur självklart säkerställa att man inte
            begår brott mot sina egna värden. Om man gör det måste det vara
            tydligt att det händer någonting, herr talman. Annars kommer tilltron
            till FN:s förmåga på plats att gå förlorad. Det har vi tyvärr
            aktuella och tråkiga exempel på.
          </note>
          <note>
            Med detta, herr talman, yrkar jag bifall till förslaget i betänkandet.
            Jag är glad att den motion Alliansen väckte om sjukvårdsresurser
            har tillstyrkts.
          </note>
          <note>
            (Applåder)
          </note>
          <note type="speaker">
            Anf. 6 STIG HENRIKSSON (V):
          </note>
          <note>
            Herr talman! Vänsterpartiet ställer sig bakom regeringens förslag
            och utskottets betänkande, inklusive alliansmotionen angående
            behovet av att säkerställa medicinsk evakueringsförmåga.
          </note>
          <note>
            Det är självklart bra med stor enighet om att göra insatsen men
            också i synen på de många flyktingar som konflikter skapar, precis
            som denna också gör. Dessa flyktingar är inte lycksökare utan
            människor i nöd.
          </note>
          <note>
            Herr talman! Som rubrik för detta anförande kunde man möjligen
            haft ”Ständigt dessa helikoptrar”. Det verkar inte spela någon
            roll om det ska bekämpas bränder i Västmanland eller jagas ubåtar
            i skärgården – adekvat helikopterstöd saknas, så även i Mali.
          </note>
          <note>
            Det är trots löften om motsatsen högst osäkert om det under större
            delen av detta år kommer att finnas bra helikopterstöd för medicinsk
            evakuering. I så fall är det svårt att upprätthålla 10-1-2-garantin,
            det vill säga att inom tio minuter få kamrathjälp, inom en timme
            traumavård och inom två timmar akutkirurgi. Då är det självklara
            valet att minska aktionsradien.
          </note>
          <note>
            Sveriges zon är i princip 100 mil lång. Det är som att åka bilvägen
            härifrån till Överkalix – det är en bra bit, vet vi norrbottningar.
            Helikopterstöd utsträcker aktionsradien till åtminstone 25 mil
            utan problem. Men utan det är den kanske 7–8 mil, om det råkar
            finnas vägar, vilket är långt ifrån säkert i detta område.
          </note>
          <note>
            Detta är besvärande. Insatsen beräknas kosta 660 miljoner kronor
            enbart för innevarande år. Då hoppas man att man ska kunna få
            ut så mycket nytta som möjligt för pengarna. Detta är en besvärande
            faktor i sammanhanget.
          </note>
          <note>
            Självklart går möjligheterna att få adekvat medicinsk hjälp i
            tid först. Det är ingen lätt uppgift och inget lätt beslut att
            skicka ut svenska soldater till Mali. Så sent som förra veckan
            var svenska soldater inbegripna i skottväxling med en rebellstyrka.
          </note>
          <note>
            Mali är ett speciellt land. Det är stort – sjunde störst i Afrika
            och tre gånger större än Sverige. Mali har en glest utspridd befolkning
            på 14 ½ miljon enligt den senaste folkräkningen, som i och för
            sig är fem år gammal. Befolkningen tillhör de fattigaste på jorden.
            Spädbarnsdödligheten är 12 procent, och medellivslängden är 51,8
            år.
          </note>
          <note>
            Landet har ett halvdussin språk. Franska är officiellt språk
            men talas av få. Hälften av de vuxna är analfabeter. Det är en
            blandad befolkning mellan nomader och bofasta, vilket i sig är
            konfliktutlösande många gånger. Kartgränserna är i stor utsträckning
            dragna med kolonialmakternas linjaler, och det vet man vad konstlade
            gränser innebär.
          </note>
          <note>
            Det är även religiös splittring mellan kristna och muslimer.
            Dessutom har man ett klimat som ställer människor på extremt hårda
            prov. 65 procent av landet är öken eller halvöken.
          </note>
          <note>
            Det märkligaste med detta är att detta land, nästan som på trots,
            är väldigt kulturellt högtstående. Det är ett av de afrikanska
            länder som har genomfört flest demokratiska val. Det är otroligt
            med tanke på förutsättningarna.
          </note>
          <note>
            Det finns tyvärr ett samband mellan det svenska flygvapnets spaningsinsats
            över Libyen 2011 och de svenska FN-soldater som nu skickas till
            Mali.
          </note>
          <note>
            Den FN-mandaterade Natoinsatsen över Libyen, där uppdraget var
            att skydda civila mot Gaddafiregimens attacker, ledde till att
            regimen föll 2011. Men det ledde i sin tur till att vapen från
            Gaddafiregimens förråd plundrades och har spritt sig över stora
            delar av Mellanöstern och Sahel ­ området.
          </note>
          <note>
            Många av de legosoldater som Gaddafi rekryterade kom från detta
            område. En del av dem har varit med om att skapa den jihadistiskt
            inspirerade utbrytarstaten i norra Mali.
          </note>
          <note>
            Det är viktigt att komma ihåg att även med de bästa intentioner
            kan saker och ting ibland utvecklas på ett sätt som är allt annat
            än positivt. Trots detta anser vi att fler saker talar för en
            svensk insats än mot.
          </note>
          <note type="speaker">
            Anf. 7 ALLAN WIDMAN (FP):
          </note>
          <note>
            Herr talman! Det är förvisso sant att vi lever i en mycket orolig
            tid och att spänningar också byggs upp i vårt eget närområde.
            Sammantaget bedömer jag att detta kommer att leda till att både
            försvars- och säkerhetspolitiken de kommande åren i huvudsak fokuserar
            på vad vi kallar den nationella dimensionen.
          </note>
          <note>
            Men det finns naturligtvis ändå många goda skäl för Sverige att
            parallellt med detta ta ansvar för fred och säkerhet internationellt.
            När Jeff Ahl säger att de pengar som nu anslås för operationen
            i Mali borde gå till det nationella försvaret finns det skäl att
            påminna om att vi har ett särskilt anslag för internationella
            insatser, och skulle vi inte använda det fullt ut skulle de resurserna
            förmodligen gå förlorade för försvaret över huvud taget. Då är
            det bättre att vi gör nytta.
          </note>
          <note>
            Men det är viktigt att understryka att svenska insatser bör styras
            av dels de behov som finns i olika regioner, dels den effekt som
            en svensk insats kan åstadkomma. I det sammanhanget vill jag passa
            på att ta avstånd från en del av de uttalanden som företrädare
            för regeringen har gjort i samband med Maliinsatsen, där det nästan
            framstår som om detta huvudsakligen är motiverat av en kandidatur
            till FN:s säkerhetsråd – ett budskap som har upprepats gång efter
            annan.
          </note>
          <note>
            Låt mig, herr talman, var tydlig på den här punkten: Sverige
            är inte i Mali för en plats i säkerhetsrådet. Vi är där för att
            göra skillnad för malier och för den maliska staten.
          </note>
          <note>
            Det finns många likheter mellan Afghanistan och Mali. Det handlar,
            som Stig Henriksson var inne på, om ett mycket omfattande operationsområde.
            Det motstånd som finns i landet är också splittrat, dels geografiskt,
            dels genom att det fördelar sig på kriminella kretsar, religiös
            extremism och etniska minoriteter.
          </note>
          <note>
            Men det är också viktigt att understryka att det finns skillnader
            mellan Afghanistan och Mali. Nu är det inte USA och Tyskland som
            arbetar sida vid sida med Sverige i operationsområdet, och det
            är inte Nato utan FN som är huvudman för insatsen. Den sammantagna
            slutsatsen så här långt är att när vi deltar i den här typen av
            operationer måste vi stå på egna ben i större utsträckning än
            vad vi kanske har behövt göra på andra håll.
          </note>
          <note>
            Det har varit svårigheter och oklarheter när det gäller byggandet
            av den svenska campen . Det har funnits frågetecken kring förnödenhetsförsörj
            ­ ningen i operationen. Bristen på Medevac är också ett tydligt
            exempel på en osäkerhet som tyvärr begränsar vår förmåga och vårt
            uppträdande i ope ­ rationsområdet.
          </note>
          <note>
            I dag finns det tillgång till en civil helikopter för medicinsk
            evakuering, men enbart dagtid. FN har utställt löften om helikoptrar
            som ska komma från El Salvador respektive Indonesien, men stor
            osäkerhet kringgärdar detta. Därför var det bra att det sammansatta
            utskottet kom med ett tydligt tillkännagivande till regeringen
            om att det nu är nödvändigt att säkerställa förmågan till medicinsk
            evakuering.
          </note>
          <note>
            Man kan, herr talman, tycka att det är udda att ett riksdagsutskott
            involverar sig i det som framstår som operativa detaljer. Men
            det är viktigt att understryka att det knappast finns något som
            har större betydelse för våra soldaters moral än just tillgången
            till sjukvård om olyckan skulle vara framme. Det sammansatta utskottet
            har en tradition av att måna om personalen utomlands och ta ansvar
            för deras säkerhet. Och, herr talman, Folkpartiet uppfattar att
            också vi har bidragit till detta.
          </note>
          <note>
            Men det handlar inte bara om säkerhet, utan det handlar också
            om effekt. Bristen på Medevac gör nu det svenska uppträdandet
            i Mali mer begränsat än vad nöden kräver. Vi kan röra oss inom,
            bedömt, ca 10 procent av operationsområdet utan tillgång till
            en effektiv luftburen Medevac . Det är ändå, herr talman, en insats
            som kommer att kosta 660 miljoner kronor enbart under 2015.
          </note>
          <note>
            Vi har ett ansvar mot våra soldater, deras anhöriga och deras
            säkerhet. Vi har ett ansvar mot Mali och malierna. Men vi har
            också ett ansvar mot Sveriges skattebetalare. Därför är det avgörande
            att regeringen nu säkerställer denna förmåga, antingen genom att
            Sverige tillsänder de resurser som behövs eller genom att påtryckningarna
            på FN-systemet blir sådana att helikoptrarna levereras.
          </note>
          <note>
            Stig Henriksson säger att det finns ett samband mellan det som
            inträffade i Libyen för tre fyra år sedan och bland annat det
            svenska agerandet där och de behov av insatser som nu har uppstått
            i Mali. Jag kan till del hålla med Stig Henriksson om den analysen.
            Men det är också viktigt att komma ihåg hur det var för tre fyra
            år sedan i Libyen. Det blev enligt min mening en ohållbar situation
            som framtvingade ett agerande från det internati onella samfundet
            när Muammar Gadaffi besinningslöst lät haubitsar skjuta rakt in
            i det civila sjukhuset i Benghazi. Vi hade en skyldighet att agera,
            Stig Henriksson. Jag beklagar att du nu antyder att Sverige då
            inte skulle ha varit en del i försöken att stabilisera och säkra
            Libyen för dess invånare.
          </note>
          <note>
            Med detta, herr talman, yrkar jag bifall till utskottets förslag.
          </note>
          <note>
            (Applåder)
          </note>
          <note type="speaker">
            Anf. 8 JEFF AHL (SD) replik:
          </note>
          <note>
            Herr talman! Allan Widman pratar om att kostnaderna är innanför
            den ram som finns. Det stämmer absolut. Problemet är att Allan
            Widman gör det väldigt enkelt för sig när han pratar om bara kronor
            och ören. Allan Widman vet liksom jag att utöver det man betalar
            för själva insatsen tillkommer utbildning, då man tar instruktörer
            till exempel från de förband som är hemma i Sverige. Det innebär
            att verksamheten på de förband som ska öva mot den nationella
            dimensionen kompenseras ned.
          </note>
          <note>
            Med hänsyn till det undermåliga beslut som Allan Widman har varit
            med och stött innebär detta att försvaret återigen underfinansieras.
            Därför anser vi, som det enda äkta försvarsvänliga partiet i Sveriges
            riksdag, att vi på alla sätt och så fort vi kan ska försöka kompensera
            Försvarsmakten för detta.
          </note>
          <note>
            Det är inte bara insatsen som kostar, utan det finns också en
            personell aspekt på det hela, där personal omfördelas från de
            förband som ska öva hemma till dem som ska åka utomlands. De som
            ska åka utomlands på skarp insats är alltid prioriterade.
          </note>
          <note>
            Vi får inte göra det för enkelt för oss när vi pratar om detta
            utan måste se utanför det som bara är kronor och ören.
          </note>
          <note type="speaker">
            Anf. 9 ALLAN WIDMAN (FP) replik:
          </note>
          <note>
            Herr talman! Det är möjligt att Jeff Ahl har missuppfattat Folkpartiets
            ställningstagande när det gäller det kommande inriktningsbeslutet.
            Vi är inte någon del i en uppgörelse kring detta utan har en egen,
            något mer ambitiös hållning.
          </note>
          <note>
            När det gäller internationella insatser får man inte, precis
            som Jeff Ahl säger, förenkla något. Här och nu och i år finns
            det inga möjligheter att föra över pengar från de internationella
            insatserna till andra delar av vårt försvarsanslag, utan som jag
            sa, herr talman, handlar det om att använda de här pengarna och
            se till att de kommer till nytta – annars kommer de att brinna
            inne.
          </note>
          <note>
            Det är väl också värt att tillägga att de soldater som utbildas
            i interna ­ tionella insatser inte går upp i rök efter insatsen,
            utan de finns kvar i det svenska försvaret, och den utbildning
            som de har fått kommer naturligtvis också till användning i det
            vi brukar kalla den nationella dimensionen.
          </note>
          <note>
            Det är min uppfattning att det är av stort värde för vår nationella
            försvarsförmåga att det finns både officerare och soldater som
            har verkat under skarpa förhållanden. Det är aldrig möjligt för
            Sverige att här hemma på övningsfält skapa de situationer och
            få de erfarenheter som ges på den internationella arenan. Detta
            är viktigt att betänka.
          </note>
          <note>
            Herr talman! Jag skulle till och med vilja gå så långt som att
            säga att om vi under den strategiska timeouten inte hade haft
            de internationella insatserna hade förmågorna i det svenska försvaret
            sannolikt varit sämre än vad de är nu.
          </note>
          <note>
            Anf . 10 JEFF AHL (SD) replik :
          </note>
          <note>
            Herr talman! Jag får börja med att be om ursäkt till Allan Widman
            för att jag såklart misstog mig. Jag får skylla på dålig sömn
            i natt. Men jag vet inte om det är en tillräcklig bortförklaring.
            Men det är helt rätt som Allan Widman säger, att Folkpartiet valde
            att ställa sig utanför. Det är positivt ur många aspekter att
            fler partier faktiskt tar till sig det som kommer från Försvarsmakten.
          </note>
          <note>
            Vi, liksom Folkpartiet, har ställt oss bakom denna internationella
            insats. Om Allan Widman och Folkpartiet har ställt sig utanför
            denna uppgörelse, då är det väl av ännu större vikt att Allan
            Widman ställer sig bakom det som vi yrkar på, nämligen att man
            till exempel i den kommande höstbudgeten tillskjuter extra resurser
            till försvaret för att kompensera för det bortfall som kan räknas
            i personella insatser för att stödja de förband som ska åka utomlands.
            Återigen: De förband som ska åka utomlands är prioriterade vad
            avser materiella insatser och utbildningsinsatser, vilket medför
            extra resurser som går utöver det som är kronor och ören.
          </note>
          <note>
            Om Allan Widman och Folkpartiet, liksom Sverigedemokraterna,
            menar allvar med att försöka stärka den svenska försvarsförmågan
            borde det innebära att de tar det i beaktande när man ska åka
            utomlands också.
          </note>
          <note>
            Detta handlar inte om själva utgiftsområdet och de underliggande
            områdena, utan detta handlar om att se till helheten. Det handlar
            inte om kronor och ören, utan det handlar om hur de personella
            resurserna fördelas inom Försvarsmakten på hemmaplan vad gäller
            utbildning av de förband som ska skickas utomlands.
          </note>
          <note type="speaker">
            Anf. 11 ALLAN WIDMAN (FP) replik:
          </note>
          <note>
            Herr talman! Det nya inriktningsbeslutet som sannolikt kommer
            att fattas här i riksdagen i mitten av juni månad börjar gälla
            från och med den 1 januari 2016. Det är viktigt att vi klarar
            ut det.
          </note>
          <note>
            Sedan kan jag bara konstatera att såväl personal som materiel
            har ett liv efter den internationella insatsen och kommer att
            omhändertas också inom ramen för en nationell försvarsförmåga.
          </note>
          <note type="speaker">
            Anf. 12 STIG HENRIKSSON (V) replik:
          </note>
          <note>
            Herr talman! Allan Widman framförde många kloka synpunkter under
            sitt anförande, inte minst när det gäller kombinationen av problem
            med helikoptrar, aktionsradie och kostnader som kan bli besvärande
            om det inte blir en lösning.
          </note>
          <note>
            Det är viktigt att säga att Vänsterpartiet stödde Libyeninsatsen.
            Det var bara Sverigedemokraterna som var emot den. Det som jag
            i all stillsamhet påpekade var att det tyvärr finns ett samband
            mellan goda intentioner och dåliga resultat. Detta är ett exempel
            på det. Sedan kanske det inte fanns något bättre att göra i det
            läge som var. Det är det som är problemet med sådana insatser,
            alltså att det sällan finns bra alternativ. Det finns dåliga och
            ännu sämre alternativ.
          </note>
          <note>
            Resultatet av Libyeninsatsen totalt sett – inte den svenska delen
            – är inte lysande för Libyen och inte heller för en del av grannländerna.
            Det är kanske inte lika katastrofalt som för de aktioner som har
            skett i Irak och Afghanistan. Men det är illa nog. Det tillåter
            mig att påpeka att det ibland finns en skillnad mellan de intentioner
            man har och det resultat man uppnår.
          </note>
          <note>
            Robert Burns fångade detta redan 1785 när han skrev: De vackraste
            och klokaste planer, både av möss och människor, går ofta till
            spillo.
          </note>
          <note type="speaker">
            Anf. 13 ALLAN WIDMAN (FP) replik:
          </note>
          <note>
            Herr talman! Jag vill gärna börja med att understryka det som
            Stig Henriksson säger, nämligen att aldrig så goda intentioner
            naturligtvis kan komma på skam vid implementering. Jag tror det
            gäller inte minst de sammanhang som vi nu diskuterar.
          </note>
          <note>
            Jag ber om ursäkt om jag missminde mig, men jag hade en känsla
            av att Vänsterpartiet under det som kallades för Operation Unified
            Protector stödde insatsen inledningsvis men sedan i en förlängning
            intog en annan hållning.
          </note>
          <note>
            Jag tycker att det är bra att Stig Henriksson nu uttrycker sig
            på ett nyanserat sätt, nämligen att det var ett stillsamt påpekande
            om att det finns interkommunicerande delar mellan situationen
            i Libyen och situationen i Mali utan att därför göra, om jag förstår
            honom rätt, någon negativ värdering av den samlade eller den svenska
            insatsen i Libyen för några år sedan.
          </note>
          <note type="speaker">
            Anf. 14 STIG HENRIKSSON (V) replik:
          </note>
          <note>
            Herr talman! Inledningsvis vill jag säga att jag är stillsam
            redan från början i detta sammanhang. Men jag tror också att Allan
            Widman minns rätt, alltså att vi var med på den första delen av
            Libyeninsatsen. Men sedan uppstod det tvivel över nyttan med detta.
            Men det hände långt före min tid i denna församling, och jag låter
            det därför hänga i luften.
          </note>
          <note>
            Jag tror att vi har klarat ut det som jag uttryckte i mitt anförande
            om att det tyvärr finns ett samband mellan den svenska flyg- och
            spaningsinsatsen över Libyen 2011 och aktionen över huvud taget
            i Libyen och att vi nu skickar soldater till Mali. Detta samband
            finns, och det tror jag tål att begrundas. Det kommer många sådana
            knepiga situationer med val vi måste göra och beslut som vi måste
            fatta. Vi måste minnas att många av dessa beslut kastar långa
            skuggor framför sig.
          </note>
          <note type="speaker">
            Anf. 15 MIKAEL OSCARSSON (KD):
          </note>
          <note>
            Herr talman! Som flera talare varit inne på här tidigare i dag
            finns det många mörka moln på vår himmel säkerhetspolitiskt. Vi
            ser hur spänningen ökar i Östersjön och i vårt närområde. Vi ser
            det i Mellanöstern, och vi ser hur Islamiska staten genomför förfärliga
            härjningar. Vi ser det också i Mali.
          </note>
          <note>
            Vad ska vi då göra? Ska vi se bort? Ska vi räkna med att någon
            annan ska ta ansvar? Ska vi tänka att någon annan får göra detta
            jobb, och sedan får vi se vad som händer? Nej, det duger inte.
            Sverige måste bidra till säkerhet och stabilitet.
          </note>
          <note>
            Först och främst har vi naturligtvis ett ansvar för att se till
            att skapa säkerhet i vårt närområde. Men vi måste också hjälpa
            till på olika sätt där vi kan göra en insats runt om i världen.
          </note>
          <note>
            Sverige har historiskt sett gjort stora insatser. På Afrikas
            horn har vi med framgång hjälpt till att bekämpa piratverksamhet.
            I Afghanistan har vi gjort betydande insatser. Vi har gjort det
            även i Libyen.
          </note>
          <note>
            Nu diskuterar vi det svenska deltagandet i Förenta nationernas
            stabiliseringsinsats i Mali. Mali är ett av de fattigaste länderna
            i världen. 50 procent av befolkningen är analfabeter, tre miljoner
            är på flykt och islamister härjar i den norra delen av landet.
            Detta är fråga om en stabiliseringsinsats, en fredsfrämjande insats.
          </note>
          <note>
            Det är alltså stora utmaningar med tanke på att det är ett land
            som är tre gånger så stort som Sverige. Sverige ska göra en insats
            i en stor del av detta land – uppemot 100 mil.
          </note>
          <note>
            Som också har sagts är det naturligtvis av yttersta vikt att
            om man ska göra en begränsad insats måste man ha helikopterförmåga.
            Den finns på dagtid men inte nattetid. Vi från Alliansens sida
            har påpekat att det måste lösas, därför att om vi ska ha soldater
            där ute måste vi kunna garantera säkerheten. Om vi inte har helikopterförmågan
            blir våra möjligheter att hjälpa till så mycket mer begränsade.
            I stället för att göra insatser på över 25 mil blir det kanske
            bara på 7 mil.
          </note>
          <note>
            Det här är inte okej. Därför har vi nu tryckt på och fått majoritet
            i utskottet för en tydlig signal om att detta måste lösas.
          </note>
          <note>
            Låt mig också ta tillfället i akt att tacka de soldater och befäl
            som befinner sig där just nu samt deras anhöriga. Det är tack
            vare deras insats som det här fungerar. Därför är det så viktigt
            att det finns ett starkt stöd i den här kammaren – det är vi som
            sänder ut styrkan – och det gör det också. Därför yrkar jag bifall
            till utskottets förslag i betänkandet.
          </note>
          <note type="speaker">
            Anf. 16 Försvarsminister PETER HULTQVIST (S):
          </note>
          <note>
            Herr talman! FN spelar en central roll för fred och säkerhet
            i världen, och Sverige prioriterar sitt engagemang i FN enligt
            det som har sagts i regeringsförklaringen. Sveriges deltagande
            i Minusma bör ses i detta sammanhang. Det som är utgångspunkten
            för det engagemanget är FN:s resolution 2164, och det handlar
            om tre huvudsakliga uppgifter:
          </note>
          <note>
            Sverige ingår alltså som en del i detta och utför deluppgifter
            inom hela det scenario som det handlar om. Det är det som är uppgiften
            och det grundläggande motivet. Under den tid som vi socialdemokrater
            befann oss i opposition pekade vi på vikten av att delta i olika
            typer av FN-missioner.
          </note>
          <note>
            Det är alltså inget huvudändamål att vi ska kandidera till FN:s
            säkerhetsråd, utan det handlar om dessa seriösa uppgifter. Det
            är det som är motivet och ingenting annat. Jag vill bestämt dementera
            alla andra typer av påståenden eller insinuationer.
          </note>
          <note>
            Vi deltar alltså tillsammans med en rad andra länder: Tchad,
            Togo, Niger, Burkina Faso, Senegal, Benin, Ghana, Nigeria, Guinea,
            Nederländerna, Danmark, Finland, Norge, Portugal och Frankrike.
            Det är alltså många länder som är inblandade med olika typer av
            bidrag i denna mission. Jag tycker att det är viktigt att man
            också beskriver hur många länder som deltar.
          </note>
          <note>
            Det här är vårt första större bidrag av personal till en FN-ledd
            operation sedan 2006. Sveriges bidrag till Minusma innebär en
            möjlighet för Sverige och Försvarsmakten att få förnyad kunskap
            om FN:s fredsfrämjande verksamhet. Det är kunskap som kommer att
            vara värdefull om tillfälle ges att lämna fler styrkebidrag till
            FN.
          </note>
          <note>
            Enligt gällande proposition finns det i dag 250 personer på plats
            i Mali inom ramen för det svenska bidraget, och vi har möjlighet
            till en förstärkning på upp till 400 personer. Det svenska bidraget
            omfattar i huvudsak underrättelsekompani för att stödja underrättelseenheten
            inom insatsen. Där har Nederländerna den samordnande rollen.
          </note>
          <note>
            I det svenska förbandet ingår det också en nationell stödenhet,
            en kvalificerad sjukvårdskomponent och de skyddsfunktioner som
            behövs för verksamheten. Vi bidrar också med stabsofficerare vid
            relevanta staber. Bidragets huvuduppgift är, som sagt, att förse
            insatsens underrättelseverksamhet med information som kan användas
            för att uppfylla säkerhetsrådets mandat.
          </note>
          <note>
            Den utökade numerären till 320 personer – den gällande propositionen
            medger 250 personer under normala omständigheter – beror på en
            utökad nationell stödenhet till följd av att Sverige måste driva
            och vidmakthålla campen i Timbuktu – ett åtagande som FN initialt
            skulle stå för. Huvudbidraget i form av den väpnade styrkan kommer
            nog fortsatt att uppgå till 200 personer. Övrig personal utgörs
            av stödpersonal som tekniker, ingenjörer och sjukvårdsresurser.
            Den totala numerären på den nationella stödenheten kommer att
            variera över tiden och styrs av Försvarsmakten.
          </note>
          <note>
            Det planerade förbandsbidragets uppgift är, som i dag, att förse
            insatsens underrättelseenhet med information i syfte att uppfylla
            säkerhetsrådets mandat. Försvarsmakten gör ett mycket bra arbete.
            Det är inte så att alla de förutsättningar som inledningsvis redogjordes
            för har uppfyllts. Men man har etablerat en camp på platsen för
            några månader sedan där det var öken tidigare.
          </note>
          <note>
            FN har inte levt upp till alla utfästelser om exempelvis tillgång
            till medicinsk evakuering och förnödenhetsförsörjning. Det krävs
            fortsatta samtal med FN på alla nivåer för att få FN att leverera
            det som man initialt har utlovat.
          </note>
          <note>
            Medevacresurserna , som här har berörts i debatten, från El Salvador
            och Indonesien är försenade. Begränsad tillgång på Medevac begränsar
            ju också det svenska förbandets operativa uppträdande. Samtidigt
            har svensk medicinsk förmåga säkerställts inom förbandet. Den
            operativa verksamheten planeras efter de medicinska förutsättningarna.
          </note>
          <note>
            Det svenska förbandet är ett välutbildat förband utrustat med
            bepansrade fordon. Det har hög förmåga till egenskydd och eget
            taktiskt uppträdande. Man har tillgång till sjukvård, men sjukvården
            och den bristande tillgången på Medevac bedöms som en riskfaktor
            vid olika typer av operationer. Ungefär 10 procent utgörs av sjukvårdsresurser.
          </note>
          <note>
            Truppen och där ingående förmågor är baserad på information från
            FN, men FN har inte levt upp till utfästelsen.
          </note>
          <note>
            Nu har vi fått information om att El Salvador ska leverera tre
            lättare helikoptrar i slutet av maj och två tyngre helikoptrar
            levereras från Indonesienser i augusti 2015. Det som tidigare
            sagts är att det finns en helikopter som är tillgänglig dagtid
            när vädret medger flygning. Beredskapstiden är en timme.
          </note>
          <note>
            Den adekvata svenska sjukvården verkar enligt 10-1-2-regeln:
            kamrathjälp inom 10 minuter, kvalificerade livsuppehållande sjukvård
            inom en timme och kirurgisk behandling inom två timmar. Läkarteam
            medföljer förbandet vid längre patrullering. Kontingentschefen
            anpassar operationerna som genomförs så att fastställd medicinsk
            beredskap erhålls. Tillgången till läkarteam är alltid gränssättande
            för förbandet.
          </note>
          <note>
            När verksamheten etablerades i Mali var detta frågor som diskuterades
            väldigt intensivt med Försvarsmakten, och vi från Regeringskansliet
            har följt detta hela tiden. Vi har också tagit del av de återkommande
            påstöt ­ ningar som har gjorts från Försvarsmakten i förhållande
            till FN-organisa ­ tionen när det gäller att leverera utlovad
            utrustning.
          </note>
          <note>
            Jag har också personligen haft ett möte med undersekreteraren
            i FN, Ladsous , som ansvarar för fredsskapande operationer, under
            30 minuter då jag framförde tydligt och med många frågor behovet
            av att FN står för sina åtaganden. Jag har också begärt ett ytterligare
            möte med honom för att ta upp frågan igen. Jag har även varit
            i kontakt med Frankrikes försvarsminister för att där stimulera
            till ett liknande agerande. Vi har samma uppfattning om FN:s förmåga
            att hittills leva upp till sina insatser.
          </note>
          <note>
            Jag vet också att den här frågan diskuterades i Regeringskansliet
            på den tiden då Karin Enström var försvarsminister när man förberedde
            för Malioperationen. Då förutsatte man att FN skulle stå för sina
            utfästelser och också klara detta med Medevac . Just det här problemet
            förutsågs och dessa signaler kom även då till Regeringskansliet.
          </note>
          <note>
            Så det här är inget nytt problem, utan det är något som vi alla
            har att arbeta med och förhålla oss till. Vi kommer att göra allt
            vi kan, och ända sedan vi etablerade förbandet har vi kontinuerligt
            framfört åsikten om att FN måste stå för sina åtaganden.
          </note>
          <note>
            FN-operationer av det här slaget är ofta behäftade med den här
            typen av problem. Då får man anpassa förbandets operativa möjligheter
            efter de förutsättningar som gäller.
          </note>
          <note>
            Allt annat vore att inte ta ansvar för situationen från förbandsledningen
            och från Försvarsmakten.
          </note>
          <note>
            Ingen ska tro att detta inte är någonting som tas på största
            allvar och att det inte bearbetas kontinuerligt. Om någon tror
            det hoppas jag att jag nu har varit tydlig: Så är inte fallet.
            Medvetenheten om detta är oerhört stor och tydlig, och vi gör
            vad vi kan på den punkten.
          </note>
          <note>
            (Applåder)
          </note>
          <note>
            I detta anförande instämde Kenneth G Forslund, Paula Holmqvist,
            Peter Jeppsson och Åsa Lindestam (alla S).
          </note>
          <note type="speaker">
            Anf. 17 KARIN ENSTRÖM (M) replik:
          </note>
          <note>
            Herr talman! Jag tackar försvarsministern för att han är med
            i debatten här i kammaren. Jag vill inleda med att säga att jag
            tycker att det är bra att vi har en bred uppslutning kring denna
            insats.
          </note>
          <note>
            Detta har en lång historia. Det första tillfället som riksdagen
            skulle besluta om att bidra till Minusma var redan för två år
            sedan, då det handlade om att bidra med taktiska flygtransporter.
            Den gången erbjöd vi FN ett bra bidrag, men sedan visade det sig
            att FN inte ens kunde ta emot insatsen. Vi ser att det finns en
            tröghet i systemet.
          </note>
          <note>
            Samtidigt är det viktigt av flera skäl att Sverige inte bara
            bidrar med pengar till FN:s olika organ och insatser, utan att
            vi också bidrar med trupp. Det handlar om legitimitet, och det
            handlar om att kunna öka insatsernas effektivitet. Kvalificerade
            förband kan bidra med specialkompetenser, som i det här fallet
            kvalificerade kompetenser som gör att man kan lyfta effekten av
            en hel insats. Där är vi överens.
          </note>
          <note>
            Detta har som sagt varit en operation som har kantats av både
            problem och oklara besked från FN:s sida. Jag uppskattar att försvarsministern
            kommer hit och försöker förklara och berätta och vad man har vidtagit
            för åtgärder. Men försvarsministern måste väl ändå hålla med om
            den problematik som finns när det gäller att vi har ett kvalificerat
            förband på plats som verkar i en svår miljö. När förutsättningarna
            för tillgången på Medevac då inte är tillräckliga har man ganska
            svårt att lösa sin uppgift, och det är en viktig uppgift man har.
          </note>
          <note>
            Peter Hultqvist säger att man har begärt ett möte. Men jag skulle
            ännu tydligare vilja höra: Vad kommer regeringen nu att göra efter
            att ha fått denna tydliga signal från riksdagen?
          </note>
          <note type="speaker">
            Anf. 18 Försvarsminister PETER HULTQVIST (S) replik:
          </note>
          <note>
            Herr talman! Jag har inga svårigheter över huvud taget att begripa
            problematiken. Om någon har uppfattat det som att jag har det
            måste jag vara ännu tydligare: Det är just eftersom man verkar
            i en svår miljö och under svåra förhållanden det är så viktigt
            att försöka lösa frågan.
          </note>
          <note>
            Detta var också någonting som var tydliggjort på den tid då Karin
            En ­ ström var försvarsminister. Karin Enström vet hur detta fungerar;
            man för ­ väntar sig att FN står för sina utfästelser. Det var
            den signal jag begrep var också den förra regeringens signal när
            man gick in och skrev proposi ­ tionen.
          </note>
          <note>
            Det är denna linje vi har drivit: FN måste visa att de lever
            upp till det de har sagt på varje punkt. Jag har försökt göra
            det som jag förutsätter att Karin Enström hade gjort i mitt ställe
            om hon hade varit kvar i den här rollen. Vi kommer att fortsätta
            att arbeta på det sättet, hela tiden och kontinuerligt. Vi är
            inte nöjda med det här förrän det är löst.
          </note>
          <note>
            Jag kan inte säga annat än att jag för diskussioner med Ladsous
            och ställer alla de relevanta frågorna: När kommer det? Förstår
            ni att FN:s status i sammanhanget blir något degraderad om ni
            inte levererar? Varför händer det ingenting? Sedan hör jag hans
            olika typer av förklaringsmodeller och säger att detta inte är
            acceptabelt. Det här måste komma på plats. Vår tydlighet finns
            det nog ingenting att ytterligare efterfråga i. Jag har varit
            urtydlig i förhållande till FN.
          </note>
          <note>
            Jag har begärt ett nytt möte just med anledning av att det inte
            har hänt någonting. Det senaste mötet jag hade var i samband med
            den försvarsministerkonferens som hölls i Riga, där Ladsous var
            med. Nu har jag alltså begärt ett nytt möte för att följa upp
            det här mot bakgrund av att det inte har hänt saker.
          </note>
          <note type="speaker">
            Anf. 19 KARIN ENSTRÖM (M) replik:
          </note>
          <note>
            Herr talman! Då hoppas jag att försvarsministern känner sig styrkt
            av att han har med sig ett enigt utrikes- och försvarsutskott.
            Det kan han ta med sig in i förhandlingarna.
          </note>
          <note>
            Oavsett det hoppas jag att FN tar signalerna på allvar och att
            regeringen, dels med hjälp av försvarsministern, dels på alla
            andra sätt, sätter tryck på FN och på de bidragarländer som har
            åtagit sig dessa uppgifter. Det handlar om att vi ska kunna verka
            så att denna oerhört viktiga helhetsinsats i Minusma ska få den
            underrättelseinformation man behöver för att kunna lösa sin uppgift
            på bästa sätt.
          </note>
          <note>
            Detta är någonting nytt i sig – hela Asifu , underrättelsedelen
            i Minusma . Därför har jag en fråga till försvarsministern: Hur
            avser regeringen att följa upp själva effekten av insatsen? Det
            handlar både om ett återinträde i FN-systemet med större förband
            och om någonting som är en nyhet inom FN:s fredsfrämjande insatser,
            nämligen en underrättelseenhet. Vilken typ av uppföljning ser
            försvarsministern framför sig?
          </note>
          <note>
            Jag gör också medskicket att det finns en tydlig signal från
            hela Sveriges riksdag om att lösa tillgången till Medevac .
          </note>
          <note type="speaker">
            Anf. 20 Försvarsminister PETER HULTQVIST (S) replik:
          </note>
          <note>
            Herr talman! Jag har ingenting emot att Sveriges riksdag har
            gjort detta uttalande. Däremot vill jag också redovisa vad regeringen
            har gjort, så att det inte framstår som att regeringen har stått
            handlingsförlamad och inte noterat förhållandet.
          </note>
          <note>
            Sanningen är den som jag säger; vi har påpekat det här så mycket
            vi har kunnat i olika sammanhang och följt upp det kontinuerligt.
            Där står vi på samma plattform. Jag kan gärna markera i kommande
            samtal att det finns en riksdagsambition som är tydlig i det här.
            Det är bra att vi jobbar mot samma mål. Det finns ingen motsättning
            i sammanhanget, och jag är glad för att jag har fått möjlighet
            att redovisa regeringens syn och regeringens arbete i dag i den
            här debatten.
          </note>
          <note>
            När det gäller underrättelsedelen och utvärderingen har vi erfarenhet
            av just underrättelseenheter från andra internationella missioner.
            Vår möjlighet att genomdriva denna typ av arbete underlättas av
            den erfarenheten. Tyvärr begränsas nu förbandet av de omständigheter
            vi här har resonerat om.
          </note>
          <note>
            Jag tycker att vi på något sätt ska utvärdera hela operationen
            – både underrättelsedelen och helheten. Jag tror att återinträdet
            i FN-systemet i denna numerär kräver en särskild analys. Det kan
            också vara så att det kommer fram många bitar här som också bör
            framföras till FN i olika sammanhang för att stärka relevansen,
            tyngden och genomförandet av deras egna operationer. Förmodligen
            kommer vi att göra många erfarenheter som kan komma till nytta
            i ett brett perspektiv.
          </note>
          <note type="speaker">
            Anf. 21 ALLAN WIDMAN (FP) replik:
          </note>
          <note>
            Herr talman! Också jag vill tacka försvarsministern för att han
            är här i samband med att vi diskuterar en internationell insats.
            Det är inte alltid det har funnits en regeringsrepresentation
            vid dessa tillfällen, och därför tycker jag att det är bra att
            Peter Hultqvist nu befinner sig här.
          </note>
          <note>
            Det är bra att Peter Hultqvist är tydlig med att skälen till
            insatsen är just att Sverige vill åstadkomma en skillnad för malierna,
            för Mali och för hela situationen i denna del av Afrika. Han får
            ursäkta mina insinuationer, herr talman, men de beror på att både
            utrikesministern och statsministern gång efter gång har upprepat
            att Sverige finns i Mali bland annat därför att vi kandiderar
            till FN:s säkerhetsråd.
          </note>
          <note>
            Jag tycker mig spåra mycket förnuft i det som försvarsministern
            säger här. Även försvarsministern pekar på svårigheterna när det
            gäller att bygga och driva campen och svårigheterna med förnödenhetsförsörjningen.
            Min fråga till honom är: Delar försvarsministern min uppfattning
            att när det gäller FN-insatser är den övergripande slutsatsen
            så här långt att man som enskild nation i större utsträckning
            måste lita till sig själv? I så fall tycker jag att vi ska dra
            viktiga slutsatser för framtiden.
          </note>
          <note>
            Jag uppskattar också de muntliga och möjligen skriftliga påtryckningar
            som regeringen och försvarsministern gör på FN-systemet för att
            åstadkomma leverans av de utlovade helikoptrarna. Men om nu detta
            inte skulle ge effekt blir till sist frågan om försvarsministern
            och regeringen i så fall avser att verka för att svenska helikoptrar
            sätts på plats, i likhet med hur många andra västeuropeiska länder
            agerar i operationer av det här slaget.
          </note>
          <note type="speaker">
            Anf. 22 Försvarsminister PETER HULTQVIST (S) replik:
          </note>
          <note>
            Herr talman! Nu utökas numerären till 320 personer, vilket kan
            jämföras med att propositionen medger 250 under normala omständigheter.
            Det beror på en utökad nationell stödenhet som är en effekt av
            att vi måste driva och vidmakthålla den svenska campen i Timbuktu.
            Det är ett åtagande som FN initialt skulle stå för. Här har vi
            en typisk sådan fråga som vi har löst med egen kraft därför att
            vi känt att det inte går att göra på annat sätt.
          </note>
          <note>
            Den förra regeringens inställning och vår inställning har så
            här långt varit att FN måste stå för sina åtaganden och uppgifter
            och det som de har sagt att de ska göra. Så här långt är det utifrån
            det som vi har drivit den här processen, och vi kommer att fortsätta
            att driva den på det sättet.
          </note>
          <note>
            Sedan beror det naturligtvis på hurdan utvecklingen blir och
            vilka bedömningar Försvarsmakten gör av situationen i olika lägen.
            En väldigt viktig parameter som vi måste ha med oss i bedömningen
            är vad Försvarsmakten säger om det operativa läget och om vilka
            åtgärder som måste vidtas. Jag är inte beredd att gå några händelser
            i förväg, men jag är väldigt lyhörd för vad Försvarsmakten säger
            om hur operationen fortlöper och vilka möjligheter som finns samt
            ifall det blir ett förändrat läge på något sätt.
          </note>
          <note>
            När det gäller själva grunden för insatsen kan jag bara konstatera
            att det som regeringen har beslutat om och det som Sveriges riksdag
            har ställt sig bakom om är de bevekelsegrunder som står i FN-resolutionen.
            Detta har jag redogjort för i underlagen till riksdagen. Och där
            står det ingenting om några kandidaturer till FN:s säkerhetsråd.
            Det går inte att få fram den typen av ambitionsnivåer i det här.
          </note>
          <note>
            Sedan kan man väl säga att den som bidrar …
          </note>
          <note>
            (TALMANNEN: Tiden har gått ut.)
          </note>
          <note type="speaker">
            Anf. 23 ALLAN WIDMAN (FP) replik:
          </note>
          <note>
            Herr talman! Där tror jag att försvarsministern var på väg tillbaka
            till den retorik som har kringgärdat den här operationen, nämligen
            att det finns kopplingar till Sveriges kandidatur till säkerhetsrådet.
            Han har möjlighet att återkomma och fullfölja detta i nästa replik.
          </note>
          <note>
            Det tycks, herr talman, som att försvarsministern delar min övergripande
            slutsats att vi är mer ensamma och förlitar oss mer på oss själva
            i den här typen av FN-ledda operationer. Som jag framhöll i mitt
            anförande är det inte Tyskland och USA vi har med oss i Sektor
            väst i Mali, utan Burkina Faso och Guinea-Bissau, länder som är
            väsentligt mindre resursstarka.
          </note>
          <note>
            Försvarsministern säger att det är viktigt att FN infriar de
            åtaganden som man har gjort och att det är det som regeringen
            kommer att vänta på. Men å andra sidan, herr talman, säger han
            att Sverige nu tar ett eget ansvar för förnödenhetsförsörjningen
            och utökar den nationella stödenheten för att kunna se till att
            grejerna kommer fram. Då är min enkla fråga: Om vi kan göra detta
            när det gäller förnödenhetsförsörjningen, varför kan vi då inte
            också göra det när det gäller helikoptrar? Numera, herr talman,
            har den svenska staten en hyggligt god tillgång till väl beprövade
            och fungerande betalda och levererade medeltunga och lätta helikoptrar.
          </note>
          <note type="speaker">
            Anf. 24 Försvarsminister PETER HULTQVIST (S) replik:
          </note>
          <note>
            Herr talman! Att man ska kandidera till en specifik post inom
            FN kan aldrig vara ett motiv för att gå in i den här typen av
            operationer. Ska FN bli en organisation som är stark och uppfattas
            som relevant måste förvisso olika länder bidra, och är det så
            att man bidrar och är aktiv på olika sätt kanske andra upplever
            det som positivt även när det gäller olika typer av positioner.
            Men det kan aldrig vara ett motiv för att gå in i sådana här saker,
            utan motivet är att göra skillnad i Mali. Det är också det som
            är grunden för regeringens agerande. Jag tycker inte att det är
            relevant att komma med den här typen av insinuationer. Det blir
            ett för ytligt sätt att ta debatten.
          </note>
          <note>
            När det sedan gäller uppfattningar och vad det finns för olika
            typer av glidningar i resonemanget kan jag bara konstatera att
            vi nu tar det här ansvaret för att få det att fungera. Jag har
            inte gjort några utfästelser om ytterligare utvidgat ansvarstagande.
          </note>
          <note>
            Däremot har jag tydligt redogjort för att vi är väldigt lyhörda
            för vad Försvarsmakten gör för bedömningar. Detta gäller också
            bedömningar av hur helhetssituationen utvecklas i Mali. Om det
            visar sig att man ska ta nya steg i de här sammanhangen får man
            göra det då, men jag är inte beredd att ge den typen av besked
            eller över huvud taget antyda någonting i det sammanhanget i dag.
          </note>
          <note>
            Det är dock viktigt att vi hela tiden är uppmärksamma, för det
            är en svår och komplicerad operation. Vi kan redan konstatera
            att förbandet agerar utifrån ett förhållande där det finns begränsningar,
            eftersom FN inte har levt upp till sina utfästelser och löften.
          </note>
          <note type="speaker">
            Anf. 25 PETER JEPPSSON (S):
          </note>
          <note>
            Herr talman! Jag skulle till att börja med också bestämt vilja
            dementera att anledningen till missionen i Mali skulle vara en
            kandidatur till FN:s säkerhetsråd. Det finns inga sådana diskussioner
            över huvud taget inför beslutet. Det här låter faktiskt som en
            tidningsanka. Förlåt uttrycket, herr talman, men det låter till
            och med som en Allan Widman-anka, om man får lov att säga så.
            Vi socialdemokrater har under lång tid tryckt på vikten av att
            vara med i FN-missioner, för vi tycker att FN:s roll är viktig.
            Nog sagt om det, herr talman.
          </note>
          <note>
            Som vi hört av tidigare talare behandlar detta betänkande svenskt
            deltagande i Förenta nationernas stabiliseringsinsats i Mali.
            Sverige har en lång tradition av internationellt arbete i allmänhet
            och av att stödja FN:s insatser i synnerhet. Dagens ärende är
            ytterligare en tydlig bekräftelse av detta.
          </note>
          <note>
            Det svenska deltagandet i Minusma inleddes under hösten 2014
            och kommer att bli fulltaligt under denna vår. Det är viktigt
            att konstatera, herr talman, att när vi i riksdagen bemyndigar
            regeringen att sända en svensk väpnad trupp på uppdrag i ett annat
            land är det även ett beslut som innebär ett stort och tungt ansvar.
          </note>
          <note>
            Missionen är inte riskfri. I den bästa av världar kommer våra
            svenska soldater – befäl, kvinnor, män – att komma hem igen helskinnade
            utan några skador. Men det kan heller inte uteslutas att förlust
            av människoliv kommer att förekomma. Därför är det oerhört viktigt
            att det förbereds för snabba nationella förstärkningar, om sådana
            skulle behövas. Det är viktigt att det på förhand finns en av
            riksdagen beslutad marginal att ta i anspråk för förstärknings-
            eller evakueringsinsatser.
          </note>
          <note>
            Den planerade svenska militära insatsen på plats i Mali kommer
            att utgöras av ca 320 personer från den 1 juli 2015 till utgången
            av juni 2016, medan den begärda personalramen är högst 470 personer.
          </note>
          <note>
            Utskottet är också noga med att understryka betydelsen av att
            insatsen har tillgång till kvalificerade sjukvårdsresurser. I
            det svenska bidraget, herr talman, ingår en kvalificerad sjukvårdskomponent
            om ca 25 personer med kirurgisk förmåga som kan genomföra nödvändig
            stabilisering inklusive kirurgi för medicinsk evakuering till
            fortsatt vård och rehabilitering. Som nämnts motsvarar sjukvårdsresurserna
            ca 10 procent av personalen. FN kommer också att förse det svenska
            bidraget med sjukvård. I Timbuktu finns i dag ett fältsjukhus
            som drivs av Nigeria.
          </note>
          <note>
            I området där det svenska förbandet verkar finns i dag en helikopter
            för Medevac tillgänglig under dagtid, och FN planerar att från
            andra länder tillföra tre lätta och två tyngre helikoptrar, vilka
            kommer att stationeras i Timbuktu. Det är inte Sverige som kommer
            att leverera dessa helikoptrar.
          </note>
          <note>
            Förutom detta anser utskottet att regeringen bör ta de initiativ
            som krävs för att säkerställa tillräcklig tillgång till medicinsk
            evakueringsförmåga inom ramen för insatsen. Det tycker jag att
            försvarsministern har redogjort för på ett föredömligt och bra
            sätt, både i sitt anförande och i replikskiftena.
          </note>
          <note>
            Det svenska förbandets huvuduppgift är att bidra till insatsens
            underrättelseenhet. Mali som stat måste fortsätta att återfå kontrollen
            i hela landet, och det måste till långsiktigt hållbara lösningar
            på krisen i landet. Det är även viktigt att ha i åtanke att det
            svenska deltagandet i Minusma svarar mot en direkt förfrågan från
            FN.
          </note>
          <note>
            Herr talman! Avslutningsvis vill jag trycka på vikten av att
            våra befäl, soldater och civila som skickas på utlandsmissioner
            känner att de har Sveriges riksdags stöd. Det är moraliskt viktigt
            och framför allt mänskligt viktigt både för dem som är beredda
            att offra sina liv och även för deras anhöriga som väntar här
            hemma på ett återförenande efter avslutad mission.
          </note>
          <note>
            Herr talman! Jag vill också passa på att skicka en hälsning till
            våra soldater och befäl som åker i väg för att axla detta uppdrag.
            Vi följer er med stort intresse och önskar er alla lycka till.
            Med anledning av det yrkar jag bifall till utskottets förslag
            i betänkandet och avslag på reservationen.
          </note>
          <note>
            (Applåder)
          </note>
          <note type="speaker">
            Anf. 26 LENA ASPLUND (M):
          </note>
          <note>
            Herr talman! Att skicka i väg svenska soldater, det vill säga
            svenska män och kvinnor, till oroshärdar runt om i världen är
            inte något lätt beslut. Det kräver en hel del eftertanke. Att
            vi är så pass många som är här i dag och diskuterar den här frågan
            vittnar om det. Från och med den 1 juli, som vi har hört innan,
            kommer det att finnas 320 män och kvinnor från Sverige i Mali.
          </note>
          <note>
            Vi har tidigare hört om bakgrunden till varför de svenska soldaterna
            under FM-mandat är i Mali. För mig som enskild ledamot har det
            föregåtts av många funderingar, och då främst på säkerheten som
            är det allra viktigaste. Tidigare i vintras var jag på ett studiebesök
            i Kungsängen. Där träffade jag ett antal soldater. Det var bara
            män då, eller man kanske kan säga killar, eftersom de inte var
            så gamla.
          </note>
          <note>
            De förberedde sig för att åka ned till Mali. De höll på med utrustningen
            av galtar, de fordon som vi har transporterat ned och som är den
            svenska truppens fordon. De var välmotiverade, och flera av dem
            hade tidigare tjänstgjort Afghanistan. Jag frågade dem om de var
            oroliga. Nej, svarade de, det är vi inte. Vi är väl förberedda,
            och vi vet hur vi ska agera. Det tycker jag känns tryggt.
          </note>
          <note>
            Det som nu oroar hela utskottet som vi har hört här är Medevacförmågan
            , det vill säga medicinsk evakuering, ser ut. Den är inte tillfredsställande.
            Det är därför riksdagen nu uppmanar regeringen att säkerställa
            att det finns tillgång till medicinsk evakuering. Det var en av
            anledningarna till att vi skaffade helikopter 16 till Afghanistan.
          </note>
          <note>
            Nu är det FN:s mandat. Vi hoppas verkligen att det går lite fortare
            med de tunga helikoptrarna från Indonesien. Det är just tunga
            och större helikoptrar med stort utrymme som behövs så att man
            kan ha avancerad sjukvård också under transporttiden.
          </note>
          <note>
            Försvarsutskottet var på Högkvarteret för ett tag sedan. Där
            var även chefen för Malistyrkan , överstelöjtnant Carl-Magnus
            Svensson, som jag talade lite grann med. Jag blev något lugnare
            efter det samtalet. Han berättade om deras kirurgiska förmåga,
            att det finns en stor sjukvårdskom petens, hur många som finns
            där och att de är med ute på uppdragen.
          </note>
          <note>
            Jag gick in ganska detaljerat. Jag har en bakgrund som biomedicinsk
            analytiker. Jag började fråga: Hur ser blodsituationen ut? Hur
            ser det ut med plasma och sådant? Det är väldigt viktigt. Jag
            blev lite lugnad när jag fick veta att de har tio enheter blod
            därnere som byts ut. Blod håller bara i sex veckor. Man har fryst
            plasma. Plasma är också väldigt viktigt. Det är saker som är basala
            om det händer någonting. Vissa tider finns det psykologer på plats
            och ibland sjukgymnaster. Det får vi inte heller glömma. Det är
            viktigt att man har psykologer därnere. Det är ett ansträngande
            uppdrag, och det finns en anspänning.
          </note>
          <note>
            I november ställde jag en skriftlig fråga till försvarsministern
            om hur det ser ut med avancerad sjukvård, det vill säga fältsjukhus.
            Jag fick då svaret att Nigeria har ett fältsjukhus därnere. Det
            är säkert helt okej med nigeriansk sjukvård i ett fältsjukhus.
            Men det som oroade mig då var samma sak som nu. Det är blodsituationen.
            Jag frågade även överbefälhavaren om det, och han gav mig vatten
            på kvarn om det. De var också oroliga för blodsituationen. Det
            har kommit till min kännedom att det finns ett regionalt tyskt
            fältsjukhus genom EUTM, European Union Training Mission, i närheten.
            Det kanske vore någonting. Jag hoppas att försvarsministern och
            regeringen kan titta på om det är någonting som våra soldater
            på Camp Nobel skulle kunna använda.
          </note>
          <note>
            Detta är tv-sänt. Jag skulle vilja uppmana svenska folket att
            tänka på våra soldater som vi har därnere. Försvarsmakten har
            en alldeles utmärkt blogg. Om man går in på Försvarsmaktens hemsida
            och skriver Malibloggen kan man följa med vad som händer därnere.
            Det tycker jag att ni ska göra.
          </note>
          <note>
            Jag vill liksom de andra debattörerna skicka en hälsning till
            dem som är därnere och till dem som nu åker ned i Mali 02: Ta
            hand om varandra! Jag beundrar er för ert mod och känner en stolthet
            över att vi har så duktiga svenska soldater. Tack för det ni uträttar
            därnere!
          </note>
          <note>
            (Applåder)
          </note>
          <note type="speaker">
            Anf. 27 DANIEL BÄCKSTRÖM (C):
          </note>
          <note>
            Herr talman! Ledamöter, åhörare och lyssnare! Detta är en mycket
            viktig debatt och ett angeläget område. Det är ett långsiktigt
            åtagande som det känns väldigt bra att vi har ett brett stöd för
            att gå vidare med.
          </note>
          <note>
            Jag kan inledningsvis göra en rapport från gårdagen. Vi var tre
            ledamöter på plats i Bryssel i går vid ett seminarie- och diskussionstillfälle
            om den europeiska grannskapspolitiken. Samtalen fördes inför kommande
            europeiska försvarsmöte i juni. Det var representanter för utrikesutskottet,
            EU-parlamentet, de nationella parlamenten i medlemsländerna och
            också de grannländer som ingår i samarbetet.
          </note>
          <note>
            Det var ett mycket intressant samtal om vad som händer i vårt
            närom ­ råde både i det östra samarbetet med Ukraina och Ryssland
            men också om Medelhavsområdet och inte minst Nordafrika. Flera
            experter beskrev si ­ tuationen i Libyen. Man tog upp hur vi skulle
            fortsätta att jobba för att stabilisera situationen i Medelhavet
            och i de akuta situationerna som råder nu där många människor
            har stora utmaningar och också riskerar livet.
          </note>
          <note>
            Mycket fokuserade på det förändrade säkerhetspolitiska läget
            och vilka insatser vi behöver göra tillsammans för att få en bra
            nivå i hela vårt område, få en stabil situation och att alla kan
            vara med och bidra. Det var väldigt olika utgångspunkter beroende
            på vilket område man representerade. I samtalet kom också insatsen
            i Mali upp. Det gällde utrustning, utbildning och också behovet
            av att det ska vara uthållighet i insatsen.
          </note>
          <note>
            Herr talman! Det är viktigt att fokusera på varför vi vill fortsätta
            insatsen. Det handlar om att säkerställa skydd, säkerhet och stöd
            till civila och att stödja den politiska dialog- och försoningsprocessen.
            Det handlar om att ge stöd för att det ska finnas förutsättningar
            för att kunna utveckla det humanitära biståndet till landet.
          </note>
          <note>
            För mig och Centerpartiet är det viktigt att vi från svensk sida
            bidrar när det internationella samfundet kallar. Vi tycker att
            det är mycket välkommet att vi kan ta detta steg i stor enighet.
            Det är självklart att vi ska ha en fortsatt viktig roll i de internationella
            sammanhangen.
          </note>
          <note>
            Den militära styrkan som vi har på plats och vars mandat nu ska
            förlängas består av svenska kvinnor och män som fortsatt ska göra
            en insats. De är beredda att göra en viktig insats för att säkra
            trygghet och stabilitet och se till att det finns förutsättningar
            för människor i Mali att utveckla sina liv, att kunna se sina
            barn växa upp i trygghet och säkerhet. Det handlar om att på både
            kort och lång sikt säkra dessa möjligheter och även jobba för
            fortsatt demokratisk utveckling.
          </note>
          <note>
            Det är ingen ofarlig insats som vi nu ger förnyat mandat till.
            Det innebär en risk för dem som ställer upp och står till förfogande
            för insatsen. Det måste vi stötta och på alla sätt bidra till
            att hålla kontakt med dem som reser till Mali och fortsätter att
            verka i landet.
          </note>
          <note>
            En viktig komponent är det som vi redan varit inne på, nämligen
            tillgången till sjukvård och medicinsk evakuering. Jag är glad
            över att utskottet tagit ställning och ställt sig bakom förslaget
            att stärka den delen.
          </note>
          <note>
            Vi har också talat om tillgången till och betydelsen av helikoptrar
            för att möjliggöra underrättelseverksamhet i större områden och
            att snabbt kunna evakuera till sjukvårdsområdena om det skulle
            behövas. Det är viktigt att fortsätta att följa den delen, vilket
            många i debatten varit inne på.
          </note>
          <note>
            Målet är att det svenska deltagandet ska bidra till att uppfylla
            Minusmas mandat och att staten ska återfå kontrollen i hela landet.
            Det är viktigt att det verkligen blir en långsiktig lösning. Det
            måste vi sträva efter och fortsätta att dela ansvaret för.
          </note>
          <note>
            Många har nämnt att de varit och träffat soldater, och det har
            jag också gjort. Tillsammans med min kollega i utrikesutskottet
            besökte vi Karlsborg och träffade befäl och andra ansvariga samt
            soldater som förberedde sig inför insatsen. Den professionalism
            och den inställning som vi fick ta del av var imponerande, liksom
            viljan att jobba för en på alla sätt god insats i det tuffa området.
          </note>
          <note>
            Mali är ett av de absolut svåraste områdena i världen för insatser.
            Det talas om temperaturer på upp emot 52 grader att verka och
            ha en camp i. Det ställs särskilt stora krav på de svenska soldater
            som förbereder sig men också på dem som är på plats i Mali. Det
            sas att det behövs åtta till tio liter vatten per dag för att
            kunna fungera. Också andra former av stöd behövs för att verkligen
            optimera insatsen.
          </note>
          <note>
            Herr talman! Det finns mycket att säga, och mycket har sagts.
            Jag vill understryka värdet av att vi fortsatt engagerar oss i
            det viktiga arbetet. Jag vill dessutom rikta mitt varma tack till
            dem som bidrar till insatsen. De gör ett väldigt fint arbete.
            Det är, som sagt, oerhört viktigt att vi är med och tar vårt ansvar
            i de internationella insatser som krävs för att stabilisera Nordafrika
            och Medelhavsområdet men också övriga områden i vår närhet och
            världen över.
          </note>
          <note>
            Jag vill tillstyrka utskottets förslag i betänkandet.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 19.)
          </note>
          <note>
            § 7 Modernare regler för internationell järnvägstrafik
          </note>
          <note>
            Civilutskottets betänkande 2014/ 15:CU 15
          </note>
          <note>
            Modernare regler för internationell järnvägstrafik (prop. 2014/15:58)
          </note>
          <note>
            föredrogs.
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades under § 19.)
          </note>
          <note>
            § 8 Förstärkt skydd för fartygspassagerare
          </note>
          <note>
            Civilutskottets betänkande 2014/ 15:CU 16
          </note>
          <note>
            Förstärkt skydd för fartygspassagerare (prop. 2014/15:95)
          </note>
          <note>
            föredrogs.
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades under § 19.)
          </note>
          <note>
            § 9 Arbetet i ständiga kommittén för operativt samarbete i frågor
            som rör den inre säkerheten
          </note>
          <note>
            Justitieutskottets utlåtande 2014/ 15:JuU 19
          </note>
          <note>
            Arbetet i ständiga kommittén för operativt samarbete i frågor
            som rör den inre säkerheten (14440/14)
          </note>
          <note>
            föredrogs.
          </note>
          <note>
            Talmannen konstaterade att ingen talare var anmäld.
          </note>
          <note>
            (Beslut fattades under § 19.)
          </note>
          <note>
            § 10 Brottsbekämpande myndigheters tillgång till informations
            ­ systemet för viseringar (VIS)
          </note>
          <note>
            Justitieutskottets betänkande 2014/ 15:JuU 23
          </note>
          <note>
            Brottsbekämpande myndigheters tillgång till informationssystemet
            för viseringar (VIS) (prop. 2014/15:82)
          </note>
          <note>
            föredrogs.
          </note>
          <note type="speaker">
            Anf. 28 TORBJÖRN BJÖRLUND (V):
          </note>
          <note>
            Herr talman! Jag ska börja med att yrka bifall till reservation
            1 i betänkandet. Betänkandet behandlar brottsbekämpande myndigheters
            tillgång till VIS, alltså ett viseringssystem. Vi tycker att det
            i stort sett är bra. Mycket är följdbeslut till tidigare beslut
            och ganska givna till sin utformning. I vår reservation har vi
            dock pekat på ett par saker som vi menar ger en bättre lagtext
            och klargör hur vi bör agera i de fallen.
          </note>
          <note>
            Till att börja med är det av största vikt att det finns en väl
            avvägd balans mellan olika grundläggande fri- och rättigheter
            och intresset av att kunna bekämpa brott, oavsett vilka brott
            det är, om det är organiserad brottslighet, terroristbrott eller
            vad det kan vara.
          </note>
          <note>
            I propositionen föreslås att det på förordningsnivå ska anges
            vilka brottsbekämpande myndigheter som är behöriga att begära
            sökningar i VIS. Vi delar inte den uppfattningen. Vi anser att
            det ska regleras i lag vilka myndigheter som ska få tillgång till
            de integritetskänsliga uppgifter som VIS innehåller. Enligt vår
            mening bör det alltså framgå av lagen om internationellt polisiärt
            samarbete vilka myndigheter som är behöriga att begära sökningar
            i VIS.
          </note>
          <note>
            I promemorian som ligger till grund för propositionen ställs
            krav på att det ska finnas särskilda skäl att anta att en sökning
            i VIS väsentligen kan komma att bidra till att den brottsliga
            verksamheten eller brottet ifråga förebyggs, förhindras, upptäcks
            eller utreds. I rådsbeslutet föreskrivs att det ska finnas rimliga
            skäl.
          </note>
          <note>
            Regeringen och några av remissinstanserna gör bedömningen att
            särskilda skäl skulle ställa hårdare krav på när en sökning får
            göras än vad som föreskrivs i rådsbeslutet. Vi delar inte den
            bedömningen. Vi anser att det måste finnas mer kvalificerade förväntningar
            på att sökning kommer att leda till ett positivt resultat i det
            enskilda ärendet och förordar därför att det ska krävas särskilda
            skäl för att en sökning i VIS ska tillåtas.
          </note>
          <note>
            Det är en ganska viktig distinktion för att göra rättssäkerheten
            bättre. På så sätt förhindras att rutinsökningar görs samtidigt
            som det säkerställs att sökningar i VIS endast görs när det bedöms
            vara nödvändigt och efter nogsam prövning från fall till fall.
            Det har att göra med just rättssäkerheten och är därmed en viktig
            punkt. Vi anser inte att bestämmelserna i rådsbeslutet uppställer
            något hinder för att på vår nationella nivå utforma lagstiftningen
            på det sätt som föreslås i promemorian. Vi tror att det är ett
            bättre sätt.
          </note>
          <note>
            I det här fallet, där intresset av brottsbekämpning och effektivitet
            ställs mot skyddet för den enskildes integritet, är det mycket
            viktigt att säkerställa att brottsbekämpande myndigheter endast
            ska få tillgång till uppgifter i VIS i de fall där brottsligheten
            är så allvarlig att skälen att ge insyn finns och att de skälen
            väger tyngre än motstående intressen, såsom fri- och rättigheter
            som rör den personliga integriteten och finns fastslagna i såväl
            regeringsformen som i internationella konventioner. Det är viktigt
            eftersom de är grundläggande dokument som vi har att följa för
            att rättssäkerheten ska fungera.
          </note>
          <note>
            Vi har i vår reservation också framfört kritik mot brottskatalogen
            över grova brott som omfattas av sökningar i VIS. Katalogen är
            mycket omfattande, speciellt i förhållande till de skäl som nämns
            för att ge brottsbekämpande myndigheter tillgång till VIS. Vi
            menar att denna brottskatalog på något sätt behöver ses över så
            att man inte gör övertramp. Det finns gränser för hur långt man
            kan gå. Det måste ses i kontexten av den tid vi upplevt där framför
            allt kampen mot terrorister, terroristbekämpningen, varit väldigt
            fokuserad och där det tidigare förekommit en hel del övertramp.
          </note>
          <note>
            Jag vet att en del kanske tycker att det här lite grann känns
            som att ha både livrem och hängslen. Jag tycker att det är bra
            att ha både livrem och hängslen, speciellt i de här fallen. Vi
            måste vara säkra på att saker och ting sker rättssäkert så att
            vi inte plötsligt står där med byxorna neddragna. Därför är det
            jättebra att dessa delar finns med.
          </note>
          <note>
            Mot bakgrund av det sagda vill jag återigen yrka bifall till
            reserva ­ tion 1.
          </note>
          <note type="speaker">
            Anf. 29 ROGER HADDAD (FP):
          </note>
          <note>
            Herr talman! Folkpartiet vill till att börja med understryka
            att det är välkommet att EU-samarbetet fördjupas också på det
            område som berör viseringsreglerna både inom unionen och med tredjeland.
            Redan 2004 beslutade Europeiska unionens råd om inrättande av
            ett gemensamt viseringssystem. Helt klart är detta nödvändigt
            för att EU-länderna ska kunna kombinera öppenhet och rörlighet
            mellan länderna och även en fungerande brottsbekämpning, som är
            särskilt föremål för justitieutskottets ansvarsområde.
          </note>
          <note>
            EU:s viseringssystem är en del av det så kallade Schengensamarbetet
            som har två syften, dels främja den viktiga personliga rörligheten
            inom EU, dels motverka internationell kriminalitet och olaglig
            invandring.
          </note>
          <note>
            I grunden anser vi att det är mycket positivt att detta beslut
            äntligen kommer till stånd. Men ett fördjupat EU-samarbete när
            det gäller yttre gränskontroll, brottsbekämpning med mera ställer
            också högre krav på rättssäkerhet och integritetsskydd. Folkpartiet
            har därför i detta betän ­ kande, herr talman, betonat behovet
            av en översyn av EU:s dataskydds ­ reglering samtidigt som vi
            är medvetna om att förhandling pågår sedan 2012–2013 om en framtida
            reglering.
          </note>
          <note>
            Av våra två reservationer i detta betänkande vill jag ändå särskilt
            yrka bifall till reservation nr 3. Från Folkpartiets liberalernas
            horisont berör denna del i regeringens förslag till lagändring
            om internationellt polisiärt samarbete en mer principiell fråga,
            nämligen samarbetet med tredjeland utanför Europeiska unionen.
          </note>
          <note>
            Lagförslaget innebär att det i särskilda fall ska finnas möjlighet
            att göra undantag från det generella förbudet mot att lämna viseringsuppgifter
            till tredjeland. Undantag ska kunna ske om det finns brådskande
            situationer där det finns skäl att anta att just den informationen
            i viseringssystemet i det enskilda fallet väsentligen kan bidra
            till att förebygga, förhindra eller upptäcka allvarliga brott
            eller till och med terrorism. Detta förutsätts vara förenligt
            med våra svenska intressen och att landet som tar emot uppgifterna
            har tillräckligt god lagstiftning till skydd av personliga uppgifter.
          </note>
          <note>
            Folkpartiet anser att principerna bakom dessa regler är fullt
            rimliga, men det finns inga särskilda strukturer för att säkerställa
            vår parlamentariska insyn i hur reglerna används i praktiken.
            Därmed blir det svårare, herr talman, för riksdagen att följa
            tillämpningen av denna i grunden mycket integritetskänsliga lagstiftning.
            Effektivitet i brottsbekämpningen måste gå hand i hand med rättssäkerhet
            och insyn. Det gäller en begränsad del av lagstiftningen – vi
            är medvetna om det – men principen är densamma. Därför anser vi
            att riksdagen redan nu bör förtydliga att en lagstiftande församling
            – i vårt fall Sveriges riksdag – årligen bör få en återrapportering
            från regeringen om överlämnande av personuppgifter till tredjeland
            på detta viktiga område.
          </note>
          <note>
            Om utrikessekretess eller andra tungt vägande hänsyn gör att
            redovisningen bör ske i andra former utesluter vi inte detta,
            men utgångspunkten måste vara att återrapportering i möjligaste
            mån bör ske offentligt för parlamentarisk kontroll, till exempel
            genom en skrivelse till Sveriges riksdag.
          </note>
          <note>
            Anf. 30 HELENE PETERSSON i Stockaryd (S):
          </note>
          <note>
            Herr talman! I dagens datoriserade värld finns uppgifter om oss
            överallt. I princip så fort vi gör en aktiv handling, oavsett
            om vi handlar med kontokort, skriver ett mejl, ringer ett telefonsamtal,
            reser, tar in på hotell eller gör något annat, finns våra uppgifter
            registrerade och lagrade. Det är därför viktigt att balansen finns
            mellan skyddet för den personliga integriteten och möjligheterna
            för våra brottsbekämpande myndigheter att göra ett bra och effektivt
            jobb.
          </note>
          <note>
            Vi har oftast inget emot att våra uppgifter finns lagrade. Vi
            har vant oss, och det gör inget att uppgifterna finns där. Men
            den stora frågan är vem som ska få tillgång till dem, för vad
            och i vilken omfattning.
          </note>
          <note>
            Den proposition och det betänkande som vi behandlar i dag rör
            de brottsbekämpande myndigheternas tillgång till informationssystemet
            för viseringar. VIS är en gemensam databas för medlemsstaterna
            i Europeiska unionen. Den lagrar data som en person fyller i vid
            en ansökan om visum in i Schengenområdet. Om någon myndighet ska
            få tillgång till dessa uppgifter, som är integritetskänsliga,
            måste det finnas både hängslen och livrem. Jag håller med Vänsterpartiet,
            och jag anser att den balansen är tillgodosedd i denna proposition.
          </note>
          <note>
            Det ska vara tydligt avgränsat för vilket ändamål uppgifterna
            får användas och vilka myndigheter som får söka ur registret.
            Medlemsstaterna ska också utse vilka myndigheter som ska ges tillgång
            till uppgifterna. Här har regeringen beslutat att ge tullmyndigheter,
            polismyndigheter, säkerhetspolis, ekobrottsmyndigheter och kustbevakning
            möjlighet att begära sökning i systemet. All sökning ska gå igenom
            polismyndigheterna, som har direktåtkomst till databaserna.
          </note>
          <note>
            Det är bra att det är endast en myndighet som har denna åtkomst.
            Det innebär att det finns ytterligare brandväggar innan en sökning
            kan göras, även om polismyndigheterna inte får eller ska göra
            en överprövning. Dels ska myndigheten vara behörig att begära
            en sökning, dels ska villkoren för sökningen vara uppfyllda. Det
            ska vara fråga om ett brott där det finns skäl att anta att uppgifterna
            i systemet väsentligt kan komma att bidra till att utreda terroristbrott
            eller annan grov brottslighet, eller kunna förebygga, förhindra
            eller upptäcka brottslig verksamhet som innefattar sådana brott
            för vilken sökning är tillåten.
          </note>
          <note>
            Personer som vill skicka in begäran ska vända sig till den särskilda
            enheten vid sin egen myndighet, som i sin tur skickar en motiverad
            begäran till polismyndigheterna, som i sin tur kan utföra sökningen.
          </note>
          <note>
            Man kan tycka att detta är ett administrativt krångligt system,
            men man kan också se det som att det finns flera instanser som
            faktiskt ska göra en form av prövning innan de ger sig in i det
            gemensamma systemet.
          </note>
          <note>
            Regeringen har noga gått igenom vad som bör finnas i lag och
            vad som bör föreskrivas i förordning. Vilken myndighet som ska
            ha direktåtkomst till systemet, vilka sökbegrepp som får användas,
            begränsningar i användningen av hämtade uppgifter, rättelse och
            skadestånd föreslår regeringen ska finnas i lag. Här instämmer
            majoriteten i utskottet.
          </note>
          <note>
            Vilka myndigheter som ska vara behöriga att begära en sökning
            bör däremot enligt regeringen följa regleringen av informationsutbyte
            enligt Prümrådsbeslutet och CBE-direktivet, alltså på förordningsnivå.
            Även här instämmer utskottet i den avvägningen.
          </note>
          <note>
            Herr talman! Datainspektionen är tillsynsmyndighet för personuppgiftsbehandling
            vid de myndigheter som berörs av rådsbeslutet. Datainspektionen
            har uppgett att myndigheterna under senare tid också fått tillsynsansvar
            för andra delar av det internationella utbytet av personuppgifter
            på brottsbekämpande områden. Det är bra att det sker en samlad
            tillsyn, men samtidigt måste vi också vara observanta på det sammantagna
            tillsynsansvaret Datainspektionen har så att myndigheten faktiskt
            ges möjlighet att utöva sin tillsyn på ett tillfredsställande
            sätt. Detta är regeringen medveten om, och den kommer att följa
            utvecklingen. Det tycker vi är bra.
          </note>
          <note>
            Vi vet, herr talman, att grov brottslighet och terrorism inte
            stannar vid ett lands gränser. I dag är den grova brottsligheten
            ofta, och nästan alltid, gränsöverskridande. Det krävs ett samarbete
            mellan länder och myndigheter. Att då få tillgång till misstänkta
            personers resvanor är en metod för att kunna utreda och klara
            upp ett brott eller förhindra att det över huvud taget sker.
          </note>
          <note>
            Herr talman! Jag yrkar bifall till förslaget i justitieutskottets
            betänkande.
          </note>
          <note type="speaker">
            Anf. 31 ROGER HADDAD (FP) replik:
          </note>
          <note>
            Herr talman! Helene Petersson i Stockaryd är inte bara en socialdemokratisk
            företrädare utan hon har ett förflutet i konstitutionsutskottet
            och har säkert jobbat mycket med integritetsfrågor. Jag och Folkpartiet
            instämmer i behovet av brottsförebyggande myndigheters tillgång
            till det polisiära samarbetet på internationell nivå.
          </note>
          <note>
            Vårt yrkande gäller specifikt den årliga återrapporteringen som
            vi önskar till Sveriges riksdag. I betänkandet står det att utskottet
            utgår från att så kommer att ske även i detta fall.
          </note>
          <note>
            Då har jag en fråga till regeringsföreträdaren Helene Petersson.
            Har du informerat dig om att det kommer att ske en årlig rapportering
            till Sveriges riksdag – eller på annat sätt?
          </note>
          <note>
            Anf. 32 HELENE PETERSSON i Stockaryd (S) replik:
          </note>
          <note>
            Herr talman! Det är såväl utskottens och riksdagens uppgift som
            regeringens uppgift att se till att de lagar och beslut som antas
            i riksdagen följs upp. Där har vi alla ett ansvar.
          </note>
          <note>
            Jag uppfattar att Folkpartiets inriktning är att det ska vara
            en årlig rapportering. Det finns många saker som ska rapporteras
            årligen, och jag tror inte att vi kan ställa de kraven på alla
            möjliga olika delar.
          </note>
          <note>
            Samtidigt har vi – Roger Haddad nämnde det själv – en utrikessekretess
            som kommer att gälla här i de allra flesta fall.
          </note>
          <note>
            Att kräva årlig rapportering till riksdagen tror jag kommer att
            bli väldigt svårt. Vi kan ha det på ett annat sätt. Vi kan till
            exempel begära återrapportering till utskottet, för i utskottet
            kan man delge mer sekretessbelagda uppgifter än vad man kan göra
            offentligt här i kammaren.
          </note>
          <note>
            Vi ska ta vårt ansvar. Vi kan se till att det här följs upp.
            Men att kräva att regeringen ska komma med en årligen återkommande
            uppföljning av det här, det tror jag inte på.
          </note>
          <note type="speaker">
            Anf. 33 ROGER HADDAD (FP) replik:
          </note>
          <note>
            Herr talman! Man kan ju tolka motivationstexten eller argumentationstexten
            från majoriteten i utskottet när den behandlar Folkpartiets yrkande
            2, där vi önskar att man ska få en årlig rapportering från regeringen
            till riksdagen. Det kan också ske exempelvis direkt till justitieutskottet.
            Andra utskott och EU-nämnden tar del av viss information som inte
            ska vara fullt offentlig på det sättet men som ändå ställs under
            parlamentarisk kontroll, och det är det vi efterfrågar.
          </note>
          <note>
            Men just den här beskrivningen att utskottet utgår från att så
            kommer att ske – är det med betoningen att regeringen ska göra
            en uppföljning, eller kommer justitieutskottet att genomföra den
            här årliga kontrollen eller inhämtningen? Det har varit svårt
            för oss att tolka och dra några slutsatser av argumentationen
            för varför en majoritet i utskottet avslår vårt yrkande.
          </note>
          <note>
            Helene Petersson i Stockaryd nämnde Datainspektionen. Är det
            detta man hänvisar till, att det räcker att Datainspektionen gör
            en generell granskning, eller kommer det att ske en specifik uppföljning
            från regeringens sida?
          </note>
          <note>
            Anf. 34 HELENE PETERSSON i Stockaryd (S) replik:
          </note>
          <note>
            Herr talman! Regeringen följer upp alla åtaganden den har på
            det ena eller det andra sättet. Datainspektionen är tillsynsmyndighet.
            Den har det specifika ansvaret.
          </note>
          <note>
            Men som jag tolkar Folkpartiet här vill man i princip ha en årlig
            skrivelse eller en på något annat sätt dokumenterad årlig redogörelse
            från regeringen. Det tror vi inte är vare sig möjligt eller önskvärt.
            En sådan skrivelse kan bli väldigt tunn eftersom det är mycket
            som inte får redovisas i pappersform eller via talarstolar här.
          </note>
          <note>
            Vi ska ta på oss det ansvaret från justitieutskottets sida också.
            Vi kanske vill ha en uppföljning här. Det finns många sätt förutom
            att ha en årlig skriftlig redogörelse för en uppföljning från
            regeringen. Men vi ska ta till oss det här, och det är viktigt
            att vi ser till att följa upp det.
          </note>
          <note type="speaker">
            Anf. 35 KRISTER HAMMARBERGH (M):
          </note>
          <note>
            Herr talman! Det här är en så kallad genomförandeproposition,
            det vill säga att riksdagen har debatterat det här ärendet tidigare
            och antagit principerna. Därefter har den tidigare regeringen
            och den här regeringen jobbat med detaljerna för att implementera
            lagstiftningen och få den på plats. Där är vi nu, i dag.
          </note>
          <note>
            Integritet är viktigt. Det är viktigt att vi alltid har en löpande
            diskus ­ sion. Men det finns också alltid en skala för vad som
            är väldigt integritets ­ känsligt och vad som är mindre integritetskänsligt.
            Jag tror att om vi ska ha en bra diskussion om integritet måste
            vi kunna se de skillnaderna.
          </note>
          <note>
            Det här ärendet handlar alltså om ett register för viseringar.
            De flesta av oss är ju för den fria rörligheten i Europa. Vi tycker
            att den är bra. Men den kräver också andra åtgärder.
          </note>
          <note>
            En av de åtgärderna är den vi ska diskutera i dag, nämligen den
            att ha kontroll över vilka som har fått visum in i Schengenområdet,
            i Europaområdet, och att veta vilka som befinner sig inom området.
            I det fall att man misstänker allvarlig brottslighet ska de brottsbekämpande
            myndigheterna kunna se vilka som har visum, när de kom in i unionen,
            när de bör lämna unionen och vilka de är.
          </note>
          <note>
            Av den diskussion som nu har varit kan man nästan få intrycket
            att vi har diskuterat hemliga tvångsmedel. Det har vi inte, utan
            detta handlar uteslutande om att ha kontroll över vilka som befinner
            sig i unionen. Det, herr talman, kan jag tycka är rätt rimligt
            om vi ska kunna ha någon form av trygghet och rättssäkerhet.
          </note>
          <note>
            Det är väsentligt att myndigheterna kan få tillgång till de här
            uppgifterna, men det ska naturligtvis inte vara på det sättet
            att vem som helst slentrianmässigt kan göra en slagning i registren
            för sitt höga nöjes skull. Det måste finnas ett ramverk och ett
            regelverk. Där är vi nu, med i vårt tycke rätt rimliga regler.
          </note>
          <note>
            De här reglerna innehåller huvudsakligen två viktiga saker. Den
            första är åtkomstpunkt. Vem ska man kontakta i vilket land för
            att få uppgifterna? För vad ska man kunna få ut dem, och hur hög
            ska misstankegraden vara?
          </note>
          <note>
            Vi anser att det måste finnas ett skäl. Man kan inte slå på vad
            som helst. Men det får heller inte vara omgärdat av regler som
            gör att de här besluten inte går att använda. Lägger vi ribban
            så högt att man i princip måste veta vad som står i registret
            för att få ta del av uppgifterna, som något parti har föreslagit,
            har vi ingen nytta av detta. Jag tror att den nivå där ribban
            är lagd nu, där vi säger att det måste finnas en väsentlig anledning,
            är högst rimlig. Lägger vi ribban högre kommer vi inte att kunna
            använda oss av detta.
          </note>
          <note>
            Då är frågan: Vilken integritet finns det risk att man kränker
            i detta fall? Jo, när man tittar på allvarlig brottslighet finns
            risken att en tredjelandsmedborgares visumansökan och beviljade
            visum kan ses av den myndigheten. Jag gör bedömningen att det
            integritetsintrånget inte är särskilt stort relativt till den
            brottslighet som det i det fallet handlar om.
          </note>
          <note>
            Herr talman! Jag tycker att den här frågan är ganska enkel. Ska
            vi värna den fria rörligheten måste vi också kunna skydda oss
            mot dem som vill missbruka den fria rörligheten i andra syften.
            Då måste vi ha rimliga system. Det här är ett rimligt system.
          </note>
          <note>
            Jag yrkar bifall till förslaget i utskottets betänkande. Det
            här gör att vi kan fortsätta värna den fria rörligheten men att
            vi också får verktyg att stoppa dem som är här i fel syfte.
          </note>
          <note>
            Jag vill slutligen säga att vi ser fram mot det nya dataskyddsdirektivet,
            som alla vet är på väg framåt. Vi är tämligen nöjda med den skrivelse
            som utskottets majoritet har i det fallet.
          </note>
          <note type="speaker">
            Anf. 36 ANDERS SCHRÖDER (MP):
          </note>
          <note>
            Herr talman! VIS är en avvägning mellan fri rörlighet och behovet
            av att gemensamt inom EU bekämpa grov brottslighet. Därför beslutade
            EU 2004 att införa ett informationssystem för viseringar, där
            brottsbekämpande myndigheter under vissa förutsättningar får möjlighet
            att utbyta information om medborgare inom EU-området i syfte att
            utreda terroristbrott eller andra grova brott.
          </note>
          <note>
            För att på ett adekvat sätt också kunna ta hänsyn till människors
            integritet har en rad avgränsningar gjorts kring vilken information
            som får samlas in och hur den får hanteras. Endast personal på
            myndigheter med behörighet har rätt att ta del av, ändra eller
            lägga till uppgifter i systemet. I systemet får sparas uppgifter
            som namn, vissa uppgifter om resa, fotografi och fingeravtryck.
            Informationen får användas av myndigheterna endast för att motverka
            terroristbrott eller annan grov brottslighet och får hämtas ut
            endast om det finns rimliga skäl att anta att uppgifterna kommer
            att bidra till att grova brott förebyggs eller klaras upp.
          </note>
          <note>
            Det finns tydliga begränsningar kring sökkriterier och vilka
            uppgifter som finns tillgängliga, just för att skydda integriteten.
            Det finns också regleringar som förhindrar att uppgifterna får
            överföras till tredjeland, om inte brådskande skäl föreligger
            och landet har ett adekvat skydd för personuppgifter. Informationen
            får inte heller lämnas ut om den strider mot svenska intressen.
          </note>
          <note>
            Inte desto mindre ska man inte sticka under stol med att införandet
            av rådsbeslutet innebär ökad kontroll av människor från tredjeland.
            Men det ska sättas i relation till de uppgifter även om oss svenska
            medborgare som finns tillgängliga. När det gäller till exempel
            en sådan sak som bostad finns de flesta av våra adresser tillgängliga
            på Eniro utan några som helst begränsningar. Sådan information
            skulle samlas in här men finnas tillgänglig för en betydligt snävare
            krets. Det är viktigt att ha det i åtanke när man tänker på vilken
            information det egentligen är som samlas in.
          </note>
          <note>
            Herr ålderspresident! Som jag inledde med att säga är det en
            avvägning mellan skydd för individen och skydd för det allmänna
            mot grov brottslighet. Enligt Pr ümsråds beslutet ska direktivet
            införas. Det är därför viktigt att vi inkluderar en mängd olika
            skydd för människors integritet så att avvägningen mellan integritet
            och brottsbekämpning blir korrekt. I mitt anförande har jag presenterat
            en del av dessa skydd.
          </note>
          <note>
            Utifrån dessa avvägningar vill jag yrka bifall till förslaget
            i betänkandet.
          </note>
          <note type="speaker">
            Anf. 37 JOHAN HEDIN (C):
          </note>
          <note>
            Herr ålderspresident! Debatten i dag har hittills handlat om
            två oerhört centrala aspekter av demokratins själva kärna. Det
            handlar dels om att skydda medborgarna från allvarliga brott,
            dels om att skydda medborgarnas integritet.
          </note>
          <note>
            Problemet med den här typen av ämne är att lagarna ofta är alldeles
            rimliga att genomföra var för sig. Syftet med dem är att lösa
            och kanske förhindra allvarliga brott som terrorism. Problemet
            är att utvecklingen, när alla sådana lagar läggs på hög, går mot
            ett allt större hot mot den personliga integriteten inom EU. Det
            måste man göra något åt. Det är därför mycket positivt att arbetet
            med dataskyddsreglering har fått förnyad fart.
          </note>
          <note>
            Det ämne som vi debatterar här i dag är dock inte ens på topp
            tio när det gäller de allra viktigaste frågorna. Det här handlar
            om att hämta ut uppgifter om vem som har fått ett visum. Jag tycker
            inte att det är särskilt problematiskt, även om man naturligtvis
            ska väga in alla aspekter som har tagits upp i dag. Av utskottets
            betänkande framgår också att ingenting talar för att arbetet med
            att jobba med dataskyddsregleringen inte kommer att fullföljas.
          </note>
          <note>
            Vad beträffar uppföljning konstaterar utskottet att det alltid
            är angeläget att besluta om att lagstiftningen följs upp, inte
            minst när det gäller bestämmelser som rör skyddet för den enskildes
            integritet.
          </note>
          <note>
            Herr ålderspresident! Samarbete är bra, och vi har mycket att
            vinna på att samarbeta mer inom EU-systemet. Det gäller många
            områden, alltifrån den gemensamma inre marknaden till säkerhetspolitisk
            samverkan. Men det finns också områden där vi inte bör avhända
            oss alltför mycket nationell beslutskompetens. Från olika håll
            i Europa nämns det till exempel att Europeiska åklagarmyndigheten
            bör utvecklas som en enhet inom EU. Det är enligt min och Centerpartiets
            uppfattning ett typiskt exempel på sådant som bör hanteras på
            nationell nivå.
          </note>
          <note>
            Jag vet inte om herr ålderspresident är bekant med den brittiska
            politiska satirserien Yes Minister . Där finns det ett exempel
            på när ministern Jim Hacker går från att vara minister till att
            bli premiärminister. Det gör han med ett politiskt knep som jag
            inte rekommenderar till någon hederlig politiker; han målar upp
            ett hot som inte finns. Han sprider ett rykte om att EU är på
            väg att förbjuda den brittiska korven. Det är naturligtvis fruktansvärt
            och väcker stor upprördhet genom hela Storbritannien. Han talar
            då inför en församling och håller ett brandtal som jag inte ska
            citera i dag – men det är väldigt bra, ett av de bästa politiska
            tal som har skrivits.
          </note>
          <note>
            Han når en politisk fördel av att måla upp ett hot som inte finns.
            Jag kom att tänka på det i den här debatten – ingen nämnd, ingen
            glömd.
          </note>
          <note>
            Med det vill jag yrka bifall till förslaget i betänkandet.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 19.)
          </note>
          <note>
            § 11 Vidareutnyttjande av information från den offentliga förvaltningen
          </note>
          <note>
            Finansutskottets betänkande 2014/ 15:FiU 14
          </note>
          <note>
            Vidareutnyttjande av information från den offentliga förvaltningen
            (prop. 2014/15:79)
          </note>
          <note>
            föredrogs.
          </note>
          <note>
            Ålderspresidenten konstaterade att ingen talare var anmäld.
          </note>
          <note>
            (Beslut fattades under § 19.)
          </note>
          <note>
            § 12 Riksrevisionens årsredovisning för 2014
          </note>
          <note>
            Finansutskottets betänkande 2014/ 15:FiU 15
          </note>
          <note>
            Riksrevisionens årsredovisning för 2014 ( redog . 2014/ 15:RR
            1)
          </note>
          <note>
            föredrogs.
          </note>
          <note>
            Ålderspresidenten konstaterade att ingen talare var anmäld.
          </note>
          <note>
            (Beslut fattades under § 19.)
          </note>
          <note>
            § 13 Införande av vissa internationella standarder i penningtvätts
            ­ lagen
          </note>
          <note>
            Finansutskottets betänkande 2014/ 15:FiU 18
          </note>
          <note>
            Införande av vissa internationella standarder i penningtvättslagen
            (prop. 2014/15:80)
          </note>
          <note>
            föredrogs.
          </note>
          <note>
            Ålderspresidenten konstaterade att ingen talare var anmäld.
          </note>
          <note>
            (Beslut fattades under § 19.)
          </note>
          <note>
            § 14 Grönbok om kapitalmarknadsunionen
          </note>
          <note>
            Finansutskottets utlåtande 2014/ 15:FiU 29
          </note>
          <note>
            Grönbok om kapitalmarknadsunionen (KOM(2015) 63)
          </note>
          <note>
            föredrogs.
          </note>
          <note>
            Ålderspresidenten konstaterade att ingen talare var anmäld.
          </note>
          <note>
            (Beslut fattades under § 19.)
          </note>
          <note>
            § 15 Kommittéberättelse 2015
          </note>
          <note>
            Konstitutionsutskottets betänkande 2014/ 15:KU 19
          </note>
          <note>
            Kommittéberättelse 2015 ( skr . 2014/15:103)
          </note>
          <note>
            föredrogs.
          </note>
          <note type="speaker">
            Anf. 38 VERONICA LINDHOLM (S):
          </note>
          <note>
            Herr ålderspresident! Skrivelsen handlar alltså om riksdagens
            skrivelser till regeringen. I skrivelsen lämnar regeringen en
            redovisning av de beslut regeringen har fattat med anledning av
            riksdagsbeslut som meddelats i riksdagens skrivelser till regeringen.
            Redogörelsen omfattar huvudsakligen regeringsbeslut från tiden
            1 januari–31 december 2014. Dessutom lämnar regeringen vissa uppgifter
            om antalet gällande författningar.
          </note>
          <note>
            Författningarna kan delas in i grundförfattningar och ändringsförfattningar.
            En ändringsförfattning är en författning genom vilken en annan
            författning ändras, ges utsträckt giltighet i tiden, sätts i kraft
            eller upphävs. Antalet gällande författningar var den 1 mars i
            år 4 031 stycken – otroligt spännande fakta!
          </note>
          <note>
            Sedan 1961 har regeringen lämnat redogörelser till riksdagen
            för vilka åtgärder regeringen har vidtagit med anledning av riksdagens
            olika beslut. Redogörelsen tar upp samtliga riksdagsskrivelser
            från det senaste kalenderåret som är ställda till regeringen och
            äldre riksdagsskrivelser som inte tidigare har rapporterats som
            slutbehandlade av regeringen.
          </note>
          <note>
            Inom Regeringskansliet har det upprättats en ny redogörelse för
            behandlingen av skrivelserna till regeringen. Redogörelsen avser
            huvudsakligen åtgärder som vidtagits under tiden 1 januari–31
            december 2014 för att underlätta för att riksdagsutskotten ska
            få en så aktuell bild som möjligt vid sitt utvärderings- och uppföljningsarbete.
          </note>
          <note>
            I skrivelsen redogörs för vilka beslut kammaren har fattat och
            på vilka sätt regeringen har verkställt de besluten. Och riksdagen
            har tagit en lång rad initiativ. Det kommer bland annat att krävas
            rejäla krafttag för att återställa ordning och reda på arbetsmarknaden,
            så att företag kan konkurrera på lika villkor och så att löntagarna
            får trygga anställningar.
          </note>
          <note>
            Den genomsnittliga handläggningstiden för tillkännagivandena
            är, som det har varit under lång tid, cirka två och ett halvt
            år, vilket är inom ramen för det som KU bedömer som rimligt.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 19.)
          </note>
          <note>
            § 16 Redovisning av elnätsverksamhet
          </note>
          <note>
            Näringsutskottets betänkande 2014/ 15:NU 12
          </note>
          <note>
            Redovisning av elnätsverksamhet (prop. 2014/15:56)
          </note>
          <note>
            föredrogs.
          </note>
          <note type="speaker">
            Anf . 39 CECILIE TENFJORD-TOFTBY (M):
          </note>
          <note>
            Herr ålderspresident! Jag vill börja med att yrka bifall till
            reservation 5 och i övrigt avslag på motionerna.
          </note>
          <note>
            När det gäller propositionen har jag inte så mycket att tillägga.
            När det kommer till situationen för de svenska elnäten finns det
            däremot en mängd frågor som inom kort behöver få ett svar från
            regeringen.
          </note>
          <note>
            Sverige är ett långsträckt land med olika förutsättningar beroende
            på var man bor. När det gäller elproduktionen har norra Sverige
            med sin vattenkraft en viktig roll att spela för hela Sveriges
            elförsörjning. Utmaningarna att få elen från norr till söder är
            stora. Just nu pågår ett viktigt arbete med att få klart Sydvästlänken,
            som är tänkt ta bort ett antal flaskhalsar och se till så att
            södra Sverige får en säker tillgång till klimatsmart el till konkurrenskraftiga
            priser.
          </note>
          <note>
            Herr ålderspresident! Leveranssäkerhet, låga CO 2 -utsläpp och
            konkurrenskraft är tre ledord i den svenska energipolitiken. I
            dag har Sverige bra förutsättningar för att klara alla tre målen.
          </note>
          <note>
            Med införandet av elområden i Sverige var det en viss och befogad
            oro för att elpriserna i elområde 3 och 4 skulle sticka i väg
            när bristen på överföringskapacitet blev för stor och vintrarna
            blev kalla. Men tack vare milda vintrar och en kärnkraftsproduktion
            som efter uppgraderingar har levererat stabilt har de stora prisskillnaderna
            inte uppstått. En hel del förnybar elproduktion är också installerad
            i södra Sverige, huvudsakligen vindkraft. Detta är el som naturligt
            nog producerar när det blåser. Vi kan inte förlita oss på att
            den producerar när vi behöver den som mest och är därför beroende
            av reglerkraft, det vill säga kraft som kan överföras till de
            områden som vid stiltje får brist på el, eller annan elproduktion
            som snabbt kan sättas i produktion. Det vanligaste alternativet
            är gaskraft.
          </note>
          <note>
            Svenska kraftnät ansvarar för våra stamnät och fick fram till
            2012 kritik av Riksrevisionen för dålig framförhållning. Nu har
            detta ändrat sig, och det finns i dag planer som innehåller Svenska
            kraftnäts syn på de utmaningar som väntar och de prioriteringar
            som affärsverket har tänkt göra på ca 15 års sikt. Frågan är dock
            om inte dessa planer måste revideras efter förra veckans besked
            från Vattenfall om att två av Ringhals reaktorer nu stängs i förtid.
          </note>
          <note>
            De två reaktorerna ligger i elområde 3, och de producerar 10
            procent av Sveriges basel . Stängningen av dessa kommer att skapa
            stora utmaningar, och frågorna om hur dessa utmaningar ska mötas
            måste vi få svar på inom kort.
          </note>
          <note>
            Det tar tid att ersätta 10 procent av vår elförsörjning. Det
            tar tid att bygga överföringskapacitet. Tillståndsprocesser tar
            tid. Allt tar tid, och tid är vad vi nu inte har om vi vill ha
            kvar industrin, jobben och välfärden i Sverige.
          </note>
          <note>
            Regeringens reaktion på Vattenfalls beslut har varit allt annat
            än lugnande. Energikommission, höjning av elcertifikatsnivåerna
            och förlängd effektreserv är inte svaret på hur vi ersätter 10
            procents basproduktion i de delar av Sverige som behöver det som
            mest. Men avsaknaden av svar är kanske naturlig, för även om det
            är regeringens agerande som har satt oss i denna svåra situation
            verkar den vara totalt oförberedd på konsekvenserna.
          </note>
          <note>
            Först ropar de rödgröna på blocköverskridande samtal, sedan fattar
            de ensidigt och i all hast en rad beslut som nu får stora negativa
            konsekvenser för försörjningstrygghet och konkurrenskraft. Man
            dubblar kärnavfalls ­ avgiften, höjer skatten på termisk energi
            med 17 procent, aviserar ytter ­ ligare höjda säkerhetskrav på
            kärnkraften och väljer att höja subventio ­ nerna för förnybar
            el. Det förväntade resultatet av dessa beslut samlat är på kort
            sikt låga elpriser när det blåser och minskade möjligheter för
            annan elproduktion att konkurrera.
          </note>
          <note>
            Energiminister Baylan har under den senaste veckan påstått att
            snabbstängningen av Ringhals reaktorer 1 och 2 inte har något
            med regeringens agerande att göra. Det är naivt och inte så lite
            fördummande att påstå detta.
          </note>
          <note>
            Även Vattenfalls vd Magnus Hall säger att beslutet om att stänga
            påverkades av skattehöjningen och regeringens samlade energipolitik.
            I denna kammare förstår jag att i alla fall ett av regeringspartierna
            är nöjt och visst fattar att dess politik påverkar. Även om Miljöpartiets
            prioriteringar är annat än tillväxt och jobb borde man i det andra
            partiet, Socialdemokraterna, vara mycket orolig för hur deras
            agerande kommer att påverka konkurrenskraften och jobben.
          </note>
          <note>
            Herr ålderspresident! Hur ska regeringen nu garantera leveranssäkerheten?
            Energiminister Baylan säger att 5 terawattimmar förnybar volatil
            kraft, i första hand vind, ska ersätta de 13 basterawattimmar
            som beräknas försvinna från kärnkraften. Har energiministern glömt
            bort, eller väljer han att bortse från att vindkraft bara levererar
            6 procent av den installerade kraften? 5 terawattimmar blir då
            0,3 tillgängliga terawattimmar. Är detta det enda svaret den rödgröna
            regeringen har? Då är Sverige illa ute!
          </note>
          <note>
            Baylans uttalande om de 5 nya terawattimmarna intermittent elproduktion
            som ska rädda Sverige sätter även det nya höga krav på elnäten:
            Vem ska bygga och betala den nödvändiga nätutbyggnaden? Har regeringen
            en plan för hur elen ska komma dit den behövs när den behövs?
          </note>
          <note>
            Jag är inte motståndare till förnybart. Jag tror att framtiden
            ligger i förnybara, hållbara energikällor. Men jag blir mycket
            orolig när vissa partiers mål ligger i själva energikällan och
            inte i de resultat som energikällan ska medverka till. Vi behöver
            en säker elförsörjning för att Sverige ska fortsätta utvecklas
            och vara attraktivt för industrin att investera i. Det senaste
            halvårets agerande från regeringen har inte medverkat till att
            skapa de nödvändiga förutsättningarna.
          </note>
          <note>
            Herr ålderspresident! Med de rödgrönas politik förlorar vi elproduktion
            i de delar av Sverige som redan har det svårt i dag. Bland dagens
            motionärer finns flera, från alla partifärger, som tar upp det
            orättvisa i att dela upp Sverige i elområden . Svaret från politiken,
            även från alliansregeringen, har varit att prisskillnaderna sällan
            uppstår. Nu när kärnkraftens uppgraderingar är gjorda så producerar
            den stabilt, och Sydvästlänken är snart klar. Fast nu ändras förutsättningarna.
          </note>
          <note>
            Vad händer när kapaciteten inte räcker till, priserna går upp
            och industrin väljer att flytta? Vad har regeringen att säga till
            invånarna och industrin i södra Sverige?
          </note>
          <note>
            Denna gång räcker det inte för energiminister Baylan och de rödgröna
            att svara: energikommission. Problemet har uppstått på grund av
            att de rödgröna inte lever som de lär. Efter att de i fyra år
            och en hel valrörelse har ropat efter blocköverskridande energiöverenskommelser
            gör de tvärtom så snart de får möjlighet. I stället för att söka
            en bred enighet i riksdagen fattar de ensidiga beslut som vi nu
            ser konsekvenserna av. Regeringens skapade problem måste lösas
            nu och inte någon gång efter 2025. Då har industrin redan flyttat
            någon annanstans. Då är jobben redan förlorade.
          </note>
          <note>
            Sverige behöver en regering som tar ansvar nu, inte en regering
            som först skapar problem och sedan lämnar över till en kommission
            att lösa dem.
          </note>
          <note>
            I detta anförande instämde Jörgen Warborn (M).
          </note>
          <note type="speaker">
            Anf. 40 MATTIAS BÄCKSTRÖM JOHANSSON (SD):
          </note>
          <note>
            Herr ålderspresident! Vi debatterar i dag näringsutskottets betänkande
            12, Redovisning av elnätsverksamhet . Det är svårt att undvika
            att beröra förra veckans besked från Vattenfall om att man ändrar
            inriktningen för driftstiden för Ringhals 1 och 2 och nu avser
            att avveckla dessa anläggningar i förtid.
          </note>
          <note>
            Det är ett beklagligt besked som äventyrar och utmanar driftssäkerheten
            i de svenska elnäten när man tar baskraft ur drift och sedan politiskt
            avser att ersätta den med nyckfulla, väderberoende kraftslag.
            Det handlar om nästan 1 700 megawatt som man kommer att förlora
            och som går över effektbalansen och den kraftbalans som finns
            i det svenska systemet.
          </note>
          <note>
            Redan med dagens rådande förutsättningar och beskedet från Vattenfall
            beaktat kommer man under en tioårsvinter att ha svårt att uppnå
            positiva värden i kraftbalansen.
          </note>
          <note>
            Där har vi en utmaning vad gäller förutsättningarna under de
            kallaste vintrarna när dessa anläggningar har tagits ur drift.
            Men det är på intet sätt förvånande. Varningsklockorna har ringt,
            vilket kan ses av de otaliga remissvar där man har varnat för
            de energipolitiska konsekvenserna av den ekonomiska politik som
            regeringen vill föra. I det avseendet har regeringen valt att
            inte lyssna över huvud taget. Nyckelfrågan framöver kommer att
            vara hur man ska klara av att garantera att det alltid finns effekt
            i systemet.
          </note>
          <note>
            Herr ålderspresident! Om drygt en månad kommer vi i denna kammare
            att debattera ett betänkande gällande elcertifikatssystemet. Men
            det är någonting som ingår också i dagens betänkande. Där återfinns
            motioner om elcertifikatssystemet från den allmänna motionsperioden.
          </note>
          <note>
            Sverigedemokraternas utgångspunkt gällande dagens system är att
            det bör fasas ut genom att man inte tilldelar ytterligare anläggningar
            elcertifikat. Merparten av de så kallade förnybara energislagen,
            som uppmuntras via elcertifikaten, har vidare till sin natur brister
            som gör att de inte kan betraktas som substitut till den för svensk
            industri så viktiga baskraften. De är nämligen väderberoende,
            och det är mer troligt att de inte levererar än tvärtom de dagar
            på året som vi behöver effekten som allra mest.
          </note>
          <note>
            Detta stödsystem för subventioner har lett till en självkvävande
            marknad där man har svårt att få lönsamhet i investeringar och
            renoveringar av befintliga produktionsanläggningar. Även det så
            kallade förnybara drabbas av detta då subventionerna inte längre
            är tillräckliga.
          </note>
          <note>
            Vår uppfattning är således att man har nått en slutpunkt med
            det system som råder i dag. Det befintliga systemet med elcertifikat
            bör överges i sin nuvarande form då det inte beaktar de behov
            som vi framöver har på den svenska elmarknaden. Där måste vi ha
            ett system som även premierar anläggningar som har förmågan att
            leverera elenergi med jämn kapacitet oberoende av vilka väderförutsättningar
            som finns för att fortsatt kunna hålla leveranssäkerheten uppe.
          </note>
          <note>
            Herr ålderspresident! Under hösten lanserade EU-kommissionen
            förslaget om en energiunion, en union för energisystemet i Europa
            som behöver en tilltagande grad av säker, hållbar och konkurrenskraftig
            energi till rimliga priser för alla invånare. För att uppnå dessa
            mål är energiunionen inriktad på en trygg energiförsörjning, solidaritet
            och förtroende, den inre marknaden för energi, energieffektivitet,
            utfasning av fossila bränslen samt forskning, innovation och konkurrenskraft.
          </note>
          <note>
            Jag och Sverigedemokraterna håller givetvis med om visionen om
            ett konkurrenskraftigt Europa genom ett starkt energisystem, men
            därefter går åsikterna och den faktiska verkligheten isär i fråga
            om hur detta ska uppnås och finansieras.
          </note>
          <note>
            För att just klara de bitar som energiunionens energivision målar
            upp gör EU-kommissionen vissa ekonomiska beräkningar. Gällande
            överföringskapacitet mellan länderna är målet att nå en sammanlänkning
            för varje enskilt medlemsland om 10 procent, vilket enligt kommissionens
            beräkningar kommer att kräva investeringar på uppemot 2 000 miljarder
            fram till 2020. Det krävs för att man ska kunna nå detta, men
            marknaden kan för närvarande endast skjuta till ungefär hälften
            av det beloppet. Enligt kommissionens pressrelease kommer man
            även att behöva investera mer än 10 000 miljarder i energisektorn
            fram till 2020.
          </note>
          <note>
            Dessa astronomiska summor är inte finansierade, vilket kommer
            att resultera i att kommissionen vill lägga ytterligare tryck
            på marknaden, nätanvändarna, de europeiska fonderna, nationell
            skattefinansiering och även framtida EU-energiskatter.
          </note>
          <note>
            Vi sverigedemokrater anser att frågeställningen är rimlig gällande
            vem som ska bekosta de här enorma investeringarna på tiotusentals
            miljarder. Hur kommer dessa kostnader att fördelas? Ska det vara
            på skattebetalare? Ska det vara på industri? Ska det vara på elanvändare
            ? Hur kommer det att påverka priset till slutkonsumenterna? Hur
            kommer det att påverka europeisk industriell konkurrenskraft?
            Och hur kommer det att påverka det globala koldioxidläckaget?
          </note>
          <note>
            Den sista frågeställningen är om Sverige med sin näst intill
            koldioxidfria och stabila elproduktion till konkurrenskraftiga
            priser samt fullgott sammanlänkningsmål ska föl ja Europas och
            Tysklands vision. Ska Sverige följa en vision som har skapat elfattigdom
            ? Vän av ordning kan fråga sig om det inte borde vara precis tvärtom.
          </note>
          <note>
            Sverigedemokraterna ser det som orimligt att man skapar en europeisk
            energivision som inte är finansierad och som kommer att drabba
            skattebetalarna med enorma subventioner till förnybara investeringar
            och därmed lägga en blöt filt över den europeiska industrins konkurrenskraft
            och klimatmål.
          </note>
          <note>
            Herr ålderspresident! Politiska styrmedel såsom subventioner
            eller skattesanktioner får aldrig utformas på ett sådant sätt
            att konkurrenskraften för vår industri försämras gentemot vår
            omvärld.
          </note>
          <note>
            Tillgången till energi är en grundförutsättning för att vi ska
            kunna behålla och utveckla vårt välstånd. Näringslivets konkurrenskraft
            får inte försämras till följd av en osäker inhemsk energisituation
            där vi äventyrar vår goda leveranssäkerhet och vår goda driftssäkerhet.
          </note>
          <note>
            Jag vill med detta yrka bifall till Sverigedemokrate rnas reservationer
            1 och 4 i detta betänkande.
          </note>
          <note type="speaker">
            Anf. 41 RICKARD NORDIN (C):
          </note>
          <note>
            Herr ålderspresident! Jag skulle vilja börja med att yrka bifall
            till reservationerna 2 och 5 och göra lyssnare och andra uppmärksamma
            på att Centerpartiet också har ett särskilt yttrande i det här
            betänkandet.
          </note>
          <note>
            Sverige har unika förutsättningar för förnybar energi. Det är
            ett avlångt land, där samvariationen när det gäller vind i norr
            och i söder, om det blåser eller inte, är ganska liten, vilket
            gör att det ofta blåser någonstans. Vi har vatten som gör att
            vi kan balansera vår kraft. Vi har faktiskt också ganska bra tillgång
            till sol.
          </note>
          <note>
            Sverige skulle kunna vara Europas gröna batteri. Det kom en Sweco
            ­ rapport nu under våren som visar att det mest samhällsekonomiskt
            lönsamma för oss i Sverige är att bygga ut den förnybara energin
            och bygga ut överföringskapaciteten till andra länder. Det handlar
            inte bara om att skapa bra förutsättningar hos oss i Sverige.
            Genom att bygga ut överföringskapaciteten, både inom Sverige,
            från norr till söder, och till andra länder kan vi föra över elen
            till ställen där den behövs bäst och där den gör allra störst
            klimatnytta.
          </note>
          <note>
            Vi i Sverige kan med vår rena energi och vår balanskraft hjälpa
            andra länder. Vi kan se till att man får mindre problem med Ryssland,
            att de baltiska staterna kan förlita sig på svensk energi i stället
            för på rysk energi och att stora delar av EU faktiskt kan satsa
            mer på det förnybara trots att de inte har den fantastiska vattenkraften
            i samma utsträckning som vi har. Men det kräver ganska mycket
            av oss. Det kräver att vi har ett stomnät och ett bra elnät som
            fungerar alla dagar i veckan, året runt och, framför allt, från
            norr till söder. Här finns det fortfarande mycket att göra.
          </note>
          <note>
            Svenska kraftnät upplevs som både slutet och ganska buffligt.
            Här behövs det mer transparens. Det behövs en granskning av den
            faktiska samhällsekonomiska nyttan tillsammans med driv på teknikutveckling.
            Det behövs samordning av projekt för att man ska ta mindre markresurser
            i anspråk och inte behöva använda lika mycket av den värdefulla
            skogsmark och åkermark som vi har i Sverige och som vi ska använda
            till att faktiskt skapa både mat och förnybar energi.
          </note>
          <note>
            Vi måste våga tänka längre än til l vad som kostar minst i antal
            kronor i dag när det gäller att dra stora kraftledningar. På lång
            sikt kan det faktiskt vara billigare att göra på ett annat sätt.
            Men då krävs det ett politiskt mod. Det krävs också politiska
            förutsättningar för att Svenska kraftnät ska göra det här. Där
            tycker vi att det är viktigt att riksdag och regering går i bräschen.
          </note>
          <note>
            Det måste också bli enklare att ansluta den förnybara energin
            till nätet. Alliansregeringen minskade tröskeleffekterna ganska
            kraftigt när det gäller anslutningen för landbaserad vindkraft,
            men för den havsbaserade har vi fortfarande ganska stora utmaningar
            kvar. Där går vi i Centerpartiet i bräschen för att slopa anslutningsavgifterna
            för havsbaserad vindkraft. Vi hoppas att regeringen kan följa
            efter.
          </note>
          <note>
            Sverige har fantastiska förutsättningar för att bli det gröna
            batteriet i Europa, som vi också tycker att Sverige ska bli. Vi
            har den förnybara elen. Vi har balanskraften. Men kom ihåg att
            det här också kan minska importberoendet i EU. Varje dag under
            hela året importerar vi bränsle till EU för 1 miljard euro. Det
            är 1 miljard euro om dagen som i stället för att gå till Ryssland,
            till Venezuela och till andra diktaturer, skurkstater och länder
            som tummar på mänskliga rättigheter skulle kunna gå till svensk
            landsbygd och till jobb och företagande här i Sverige. Det skulle
            kunna gå till det som skapar jobb här, som skapar förutsättningar
            att bo och leva i hela landet och som framför allt skapar förutsättningar
            för ett bra klimat.
          </note>
          <note>
            Det kräver dock att man inte gör som regeringen, det vill säga
            lägger skatt på det förnybara – lägger skatt på sol och vind.
            Det kräver att man går före och faktiskt vågar satsa. Det kräver
            att man ger besked när det gäller de stora havsbaserade vindkraftsparker
            regeringen nu har på sitt bord. Det kräver att man ger besked
            om dem för att de, som dessutom ligger i södra Sverige, ska kunna
            täcka upp för de orosmoment i form av nedläggningar av kärnkraft
            vi har hört tidigare talare ta upp.
          </note>
          <note>
            Det handlar om att vi måste främja det förnybara, bygga ut elcertifikatssystemet
            och uppmuntra dem som vill ta ansvar för sin egen energiförsörjning.
            Det kräver regelförenklingar så att man kan flytta den el man
            har även inom sin bostadsfastighet. Det kräver framsynthet, och
            det kräver engagemang och mod.
          </note>
          <note>
            Det kommer att svida. Det kommer att svida för de stora kraftbolagen
            när småskaligheten tar över. Tänk själva: För 20 år sedan fanns
            det några stora jättar för tillverkning av filmrullar. Vissa av
            dem valde att tycka att den digitala tekniken var något vi inte
            skulle syssla med. De är i dag mer eller mindre utdöda. Den digitala
            tekniken används överallt och har förändrat landskapet totalt,
            och vi ser att de som faktiskt överlevde var de som omfamnade
            den nya tekniken.
          </note>
          <note>
            På samma sätt är det med energibolagen i dag. De stora energibolagen
            går på knäna. De vädjar om stöd till olika saker för att kunna
            överleva och få sina affärer att gå ihop. Men det är inte dem
            vi politiker ska stötta, utan vi ska stötta teknikutvecklingen
            och att människor själva vill ta ansvar och producera sin egen
            energi. Den fajten kommer vi i Centerpartiet att ta, precis som
            vi alltid har gjort. Centerpartiet grundades nämligen i tanken
            att människor vill själva. Människor kan själva, och människor
            har egna idéer om att vara mindre beroende av andra.
          </note>
          <note>
            Jag har en tvåårig son hemma, och en av de saker han säger oftast
            är ”Alvar kan!”. Han vill göra saker och ting själv, för han tycker
            att han klarar av det. I det Sverige vår rödgröna regering nu
            skapar är det inte ”Alvar kan!”, utan det är ”Staten kan!”. Staten
            kan ordna energiförsörjningen, staten kan ta in skatt och staten
            kan tänka åt dig. Men med staten som överrock kommer också det
            glada utropet ”Alvar kunde!”, som kommer när han faktiskt klarar
            det han vill själv, att försvinna – till förmån för ett passivt
            barn utan engagemang, utan nyfikenhet och utan drivkraft.
          </note>
          <note>
            Entreprenörer, teknikutveckling och teknikpionjärer som vill
            gå före göre sig icke besvär i dagens rödgröna samhälle. Staten
            ändrar nämligen reglerna till förmån för de kollektiva lösningarna,
            där storbolagen gnuggar händerna och cashar in. Det kommer jag
            som centerpartist och pappa aldrig att acceptera. Jag vill ha
            ett Sverige som drivs av människors idéer, inte politiska regler.
            Jag vill ha en värld där vi släpper ut mindre klimatgaser. Därför
            är visionen om Europas gröna batteri rätt. Därför är visionen
            om att människor ska få chansen att påverka sin egen vardag lite
            mer rätt. Därför måste också människor få chansen att bli lite
            mer oberoende av både elnätsbolag och stora energibolag.
          </note>
          <note>
            Vi kan göra skillnad, men då krävs det också politiskt mod att
            inte bara göra det som är enkelt och som lobbyisterna lägger framför
            oss. Då krävs det att vi har modet att stå upp för det vi innerst
            inne vet är rätt. Därför, herr ålderspresident, tycker jag att
            man ska rösta för reservationerna 2 och 5 i detta betänkande och
            dessutom ta tydlig ställning mot regeringens föreslagna solskatt
            .
          </note>
          <note type="speaker">
            Anf. 42 BIRGER LAHTI (V):
          </note>
          <note>
            Herr ålderspresident! Det blev mycket om lite av varje i det
            här betänkandet, hör jag. I dag när vi debatterar redovisning
            av elnätsverksamhet och betänkandet om just detta kan man konstatera
            att det kommer att beröra ett brett spektrum av frågor som berör
            el. Det har vi märkt. Av några talare att döma har regeringen
            också gjort någonting rätt.
          </note>
          <note>
            I budgetpropositionen för 2015, utgiftsområde 21, framgår det
            att må ­ let för elmarknadspolitiken är att åstadkomma en effektiv
            elmarknad med väl fungerande konkurrens som ger en säker tillgång
            till el till internatio ­ nellt konkurrenskraftiga priser. Vänsterpartiet
            hoppas givetvis att den ny ­ tillsatta energikommissionen kommer
            fram till en bred uppgörelse om energipolitiken som ger Sverige
            stabila förutsättningar för framtiden och att kommande generationer
            med stolthet kan titta på historien när vi tog de avgörande besluten
            för deras vidkommande.
          </note>
          <note>
            Målet innebär en strävan mot en väl fungerande marknad med ett
            effektivt utnyttjande av resurser och en effektiv prisbildning.
            Detta omfattar en vidareutveckling av den gemensamma elmarknaden
            i framför allt Norden, genom en fortsatt satsning på harmonisering
            av regler och ett utökat samarbete mellan de nordiska länderna.
            Den satsning som sker på förnybar el inom elcertifikatssystemet
            måste också utökas. Vänsterpartiet välkomnar regeringens förslag
            om att utöka kvoten inom elcertifikatssystemet och den lagändring
            som propositionen föreslår. I propositionen finns det några delar
            Vänsterpartiet kommer att ha synpunkter på, men det gäller inte
            utökningen.
          </note>
          <note>
            I Riksrevisionens granskning av statens roll på elmarknaden slogs
            det fast att Svenska kraftnäts investeringsplanering har haft
            brister och kännetecknas av låg transparens men att förbättringsåtgärder
            kan skönjas. Inför 2014 godkände riksdagen en investeringsplan
            om drygt 5 ½ miljard kronor. Investeringarna i stamnätet blev
            dock mindre än planerat, och avvikelserna har enligt vad som anges
            i Svenska kraftnäts årsredovisning för 2014 haft tre huvudorsaker:
          </note>
          <note>
             Entreprenörer har helt enkelt inte klarat av att leverera enligt
            sina åtaganden.
          </note>
          <note>
             Elpriset har varit lågt, vilket har gjort att externa parter
            inte har haft tillräcklig lönsamhet för att kunna fullfölja sina
            åtaganden inom investeringarna.
          </note>
          <note>
             Projekt har startats senare än beräknat.
          </note>
          <note>
            Därutöver förklarades avvikelserna av förseningar med anledning
            av omfattande tillståndsprocesser.
          </note>
          <note>
            I februari 2015 överlämnade Svenska kraftnät sin investeringsplan
            för 2016–2018 till regeringen. Affärsverkets investeringar beräknas
            uppgå till 11 ½ miljard kronor under treårsperioden. Utbyggnaden
            av stamnätet för el i Sverige är kraftigt eftersatt, och stora
            delar av det existerande nätet behöver förnyas. Tillkomsten av
            ny förnybar elproduktion skapar nya flaskhalsar i överföringen,
            inte minst i södra Sverige där stamnätskapaci ­ teten har begränsningar.
          </note>
          <note>
            Det är uppenbart att nätkapaciteten måste byggas ut, bland annat
            för att öka möjligheterna att på ett effektivt sätt överföra el
            från produktionsplat ­ serna – som ofta ligger i de norra delarna
            av landet – till de södra delar där en stor del av elkonsumtionen
            sker. Ett viktigt led i att få fart på stamnäts ­ utbyggnaden
            vore att effektivisera tillståndsprocessen för stamnätskon ­ cessioner.
            I dag tar denna process orimligt lång tid, vilket även Riksrevi
            ­ sionen har påpekat.
          </note>
          <note>
            Därför driver Vänsterpartiet frågan om att regeringen bör ge
            ansvariga myndigheter i uppdrag att utreda möjligheterna till
            en snabbare tillståndsprocess för stamnätskoncessioner. Med detta
            sagt, herr ålderspresident, yrkar jag bifall till reservation
            6 under beslutspunkt 6 i näringsutskottets betänkande 12 om redovisning
            av elnätsverksamhet.
          </note>
          <note type="speaker">
            Anf. 43 PENILLA GUNTHER (KD):
          </note>
          <note>
            Herr ålderspresident! Kan elnätsverksamhet verkligen vara något
            att tala om? Med tanke på beslutet om Ringhals kan vi fråga oss
            hur mycket el vi egentligen har att distribuera framöver. När
            det handlar om att kunna bedriva en effektiv och säker eldistribution
            är det nog bland det viktigaste vi kan tala om i energiväg.
          </note>
          <note>
            Stamnätsutbyggnaden med Sydvästlänken berör många människor i
            de områden där länken ska byggas. Det finns en oro, inte minst
            för påverkan på hälsan. Vi kan tycka mycket om människors funderingar
            om teknikens påverkan och så vidare, men oron kan vara minst lika
            farlig för människor som om det de facto är så eller inte.
          </note>
          <note>
            Därför är det viktigt för Svenska kraftnät att ha relevanta möten
            med berörda fastighetsägare och människor på bygden som funderar
            över om det är bäst att ha ledningarna i luften eller marken och
            så vidare.
          </note>
          <note>
            Det måste ändå finnas en samhällsekonomisk lönsamhetsbedömning
            för Svenska kraftnät och givetvis för samhället i stort.
          </note>
          <note>
            Vi ska dock ha klart för oss att överföringskapaciteten har en
            direkt inverkan på den prisbild som konsumenten får. De elområden
            som har fun ­ nits sedan 2011 har främst påverkat priserna i södra
            Sverige. Det beror på den begränsade överföringskapaciteten. Även
            om det inte är en jättestor skillnad så märks den, enligt Riksrevisionen
            och Energimarknadsinspek ­ tionen.
          </note>
          <note>
            När det gäller just överföringskapaciteten är det viktigt att
            vi har ett säkert system för dessa elnät och att människor blir
            behandlade lika över hela landet. Att vi ska ha ett land som fungerar
            likadant från norr till söder är verkligen på agendan just nu.
          </note>
          <note>
            Är det något vi tar för givet är det en eldistribution som fungerar.
            Det finns diskussioner i andra länder i Europa om kostnader för
            el. Vi har hört begreppet energy poverty och att människor inte
            har råd att betala sina elräkningar. I det land som vi har turen
            att bo i har vi en annan tanke kring detta: Det ska vara en rättighet
            att ha en bra eldistribution så att vi kan tända våra lampor,
            laga mat på våra spisar och så vidare. Därför är det en viktig
            fråga.
          </note>
          <note>
            Vi kan också ta upp frågan om elcertifikaten, men det kommer
            vi till i en annan debatt så småningom.
          </note>
          <note>
            Vi kan givetvis också tala om Ringhals och skatterna som regeringen
            tänker lägga på kärnkraften. Är att ta bort en del av vår baskraft
            i förtid den viktigaste miljöåtgärden man kan göra? Låt oss i
            så fall vidta andra åtgärder så att vi får fram fler energislag
            eller bygga vidare på dem vi har så att de utvecklas och ger större
            effekt.
          </note>
          <note>
            Herr ålderspresident! Det här är en viktig diskussion, men jag
            avvaktar med den tills den kommer upp i ett annat ärende.
          </note>
          <note type="speaker">
            Anf. 44 INGEMAR NILSSON (S):
          </note>
          <note>
            Herr ålderspresident! I dag debatterar vi alltså näringsutskottets
            betänkande nr 12 , 2014/15, som behandlar regeringens proposition
            Redovisning av elnätsverksamhet och 16 motioner med 23 olika yrkanden
            från den allmänna motionstiden i vad som här har kallats för elmarknadsrelaterade
            motioner.
          </note>
          <note>
            När det gäller regeringens proposition ställer sig ett enigt
            utskott bakom den. När det gäller samtliga motionsyrkanden yrkar
            jag avslag på dem. Jag yrkar alltså bifall till utskottets förslag
            i betänkandet och avslag på samtliga reservationer.
          </note>
          <note>
            Herr ålderspresident! Betänkandet är lite spretigt när det gäller
            mo ­ tioner från den allmänna motionstiden och handlar inte enbart,
            som rubri ­ ken antyder, om elnätsfrågor. Det handlar om allt
            från elmarknadens funk ­ tionssätt – fungerar den som en marknad
            eller inte – till teknikvalsfrågor om växelström eller likström.
            Det handlar om luftledningar eller mark ­ kabel liksom om spelregler
            för kommunala elnätsbolag.
          </note>
          <note>
            En sak visar detta på, och det är att det inom energipolitikens
            område finns en oerhörd mängd politiska och tekniska frågor att
            diskutera och debattera.
          </note>
          <note>
            Dessa frågor speglar också de utmaningar som vi ser på nordisk
            och europeisk elmarknad. De låga elpriser som uppkommit på grund
            av hög produktion och en effektivare elanvändning på konsumentsidan,
            inte minst inom näringslivet, innebär att konventionell baskraft
            har blivit mindre lönsam.
          </note>
          <note>
            Att en större andel av elproduktionen dessutom har blivit mer
            intermittent innebär också att effektfrågan och effektbalansen,
            det vill säga vår förmåga att i varje millisekund ha exakt rätt
            tillgång på el, utmanas. Ett litet och exportberoende land som
            Sverige, som är beroende av vår konkurrenskraft i näringslivet,
            måste klara dessa utmaningar och därför ta dem på stort allvar.
          </note>
          <note>
            Därför, herr ålderspresident, är jag glad över att regeringen
            har tillsatt den energikommission som just nu står i begrepp att
            inleda sitt arbete för att hantera dessa utmaningar. Det är utmaningar
            som vi socialdemokrater tar på största allvar och med en stor
            portion ödmjukhet.
          </note>
          <note>
            Här kommer också alla de frågor som tas upp i de motioner som
            här behandlas och många fler att diskuteras, vändas och vridas
            på. Låt oss ta den tid som kommissionen har för sitt arbete så
            att den kan göra de omvärldsstudier, analyser och scenariobeskrivningar
            som direktivet föreskriver. Då får vi också med säkerhet ett ännu
            bättre underlag för långsiktiga och förhoppningsvis brett politiskt
            förankrade beslut om den så viktiga energipolitiken.
          </note>
          <note>
            Energikommissionens viktiga uppgift blir att analysera och bedöma
            hur förutsättningarna ser ut och vilka behov som finns från ca
            2025 fram mot 2050 och vad som krävs av oss på kort och lång sikt
            för att Sverige även då ska ha konkurrenskraft, leveranssäkerhet
            och en elproduktion med låg inverkan på miljö och klimat.
          </note>
          <note>
            Det är därför, herr ålderspresident, som vi avstyrker de motioner
            som handlar om elmarknadens funktionssätt, om omfattningen av
            och investeringsbehovet i utlandsförbindelser och om olika typer
            av teknikvalsfrågor. Jag är nämligen övertygad om att Energikommissionens
            fortsatta arbete kommer att tillfredsställa de många frågor som
            motionerna är ett uttryck för.
          </note>
          <note>
            När det gäller motioner om elområden konstaterar en bred majoritet
            i utskottet det faktum att den viktigaste åtgärden för att minimera
            elområdenas prispåverkan, Sydvästlänken, nu successivt tas i drift
            och är i full drift inom en relativt snar framtid. Vi kan också
            konstatera att prisskillnaderna mellan elområdena varit betydligt
            mindre än befarat och att regeringen följer frågan noga. Sammantaget
            gör det att även dessa motioner avstyrks.
          </note>
          <note>
            När det gäller frågan om elcertifikatssystemet får vi chansen
            att inom bara några veckor debattera det systemet fullt ut med
            anledning av den proposition som nu ligger på riksdagens bord.
            Det är en proposition som föranlett en rad motioner, så vi kan
            säkert se fram emot en både spännande och spänstig debatt om bara
            ett fåtal veckor. Bland annat av det skälet avslås därför motioner
            som handlar om elcertifikatssystemet i detta betänkande.
          </note>
          <note>
            Herr ålderspresident! När det gäller motioner om elnätsutbyggnad
            och tillståndsprocesser är syftet och ändamålet utan tvekan gott.
            Det förtjänar dock att påpekas att vi i Sverige har nya regler
            på detta område sedan den 1 juli 2014. Därför finns det anledning
            att avvakta och se hur dessa nya regler faller ut. Det har gått
            mindre än ett år, och så många möjligheter att testa regelverket
            har man av naturliga skäl inte haft.
          </note>
          <note>
            När det gäller kostnadsfördelningen mellan nätbolag och berörda
            pro ­ ducenter har vi också på detta område ett nytt regelverk
            sedan knappt ett år tillbaka för att komma till rätta med de så
            kallade tröskeleffekterna, som tidigare har utgjort en hämsko
            för produktion av förnybar el. Med tanke på den korta tid som
            har gått anser utskottets majoritet att de aktuella mo ­ tionerna
            ska avslås.
          </note>
          <note>
            Herr ålderspresident! Energipolitiken har under vissa tider kidnappats
            av både politiska och andra aktörer för att kunna användas som
            ett relativt ofarligt tillhygge i det skyttegravskrig som de som
            förordar en konfrontativ blockpolitik tycker sig behöva.
          </note>
          <note>
            Det är ofarligt därför att inget dramatiskt sannolikt kommer
            att inträffa inom den närmaste framtiden. Så har man kunnat resonera
            länge, kanske alltför länge – det är lite ”trygga hörnet”.
          </note>
          <note>
            Vi socialdemokrater har inställningen att energipolitiken är
            en alltför viktig fråga att bråka om på det sättet. Sverige är
            ett litet land, och om vi ska klara de utmaningar som en ökad
            globalisering innebär för vår konkurrenskraft måste energipolitiken
            vara långsiktig och stabil. Detta förutsätter ett samarbete över
            blockgränserna i denna riksdag.
          </note>
          <note>
            Jag hoppas nu att alla ansvarsfulla partier, som ser behovet
            av att skapa dessa långsiktiga, stabila spelregler som såväl producenter
            och näringsliv som privatkunder och samhället behöver, på ett
            område som är så extremt långsiktigt som energipolitiken, tar
            chansen att inom ramen för Energikommissionen bidra till vad Sverige
            behöver, nämligen en långsiktig, bred överenskommelse om den svenska
            energipolitiken.
          </note>
          <note>
            Möjligheterna finns. Jag skulle vilja påstå att de till och med
            är goda. Om inte kan käbblet och pajkastningen säkert pågå ett
            tag till, men sedan är risken att vi inte längre har någon politisk
            handlingsfrihet. Se några länder i Europa som varnande exempel.
          </note>
          <note>
            Jag tycker att det vore både tragiskt och närmast förödande om
            vi inte gemensamt kan ta till vara ett av världens bästa utgångslägen
            för en klimatsmart, konkurrenskraftig och säker el- och energiförsörjning
            i Sverige, där vi också kan bidra till en positiv utveckling på
            det här området i vår del av Europa och världen.
          </note>
          <note>
            Vi har verkligen chansen att göra något riktigt bra. Låt oss
            ta den chansen gemensamt.
          </note>
          <note>
            Herr ålderspresident! Jag yrkar än en gång bifall till förslaget
            i betänkandet och avslag på samtliga reservationer.
          </note>
          <note>
            ( Applåder )
          </note>
          <note>
            Anf . 45 CECILIE TENFJORD-TOFTBY (M) replik :
          </note>
          <note>
            Herr ålderspresident! Återigen hör vi att Socialdemokraternas
            svar på de utmaningar som vi har här och nu är Energikommissionen,
            som enligt sitt uppdrag ska ta fram lösningar för Sverige efter
            2025.
          </note>
          <note>
            Jag blir väldigt orolig när Socialdemokraterna och Ingemar Nilsson
            åter lämnar detta besked nu när vi ser att vi står inför utmaningar
            som behöver få ett svar här och nu.
          </note>
          <note>
            Om vi ska göra som Ingemar Nilsson föreslår och vänta med att
            göra något över huvud taget tills Energikommissionen har lämnat
            sitt betänkande om vad som ska hända efter 2025 kommer vi att
            leva i ett vakuum, herr ålderspresident.
          </note>
          <note>
            Detta vakuum kommer att leda till höga elpriser. Det är, som
            Ingemar Nilsson sa, oroande för effektbalansen i Sverige. Vi kommer
            att få se den elintensiva industrin flytta ut.
          </note>
          <note>
            Jag måste därför fråga Ingemar Nilsson: Har inte de rödgröna
            för avsikt att göra någonting nu åt den uppkomna situationen,
            som föranletts av de rödgröna regeringspartiernas politik?
          </note>
          <note>
            Om de rödgröna har för avsikt att göra något, vilket de förhoppningsvis
            har, kommer de då, som de själva bett om så länge, att söka en
            bred överenskommelse i Sveriges riksdag? Eller kommer de, som
            de har gjort det senaste halvåret, att köra solo med de negativa
            konsekvenser som resultat som vi nu ser?
          </note>
          <note>
            Jag tycker att Sveriges industrier och invånare förtjänar ett
            svar. Är det ett vakuum som väntar oss, med de problem det leder
            till, eller kommer ni att göra rätt och söka lösningar i en bred
            överenskommelse i Sveriges riksdag, Ingemar Nilsson?
          </note>
          <note type="speaker">
            Anf. 46 INGEMAR NILSSON (S) replik:
          </note>
          <note>
            Herr ålderspresident! Cecilie Tenfjord-Toftby är en av ledamöterna
            i Energikommissionen och har en alldeles utmärkt chans, både som
            person och som företrädare för sitt parti, att bidra till de lösningar
            som behövs.
          </note>
          <note>
            Vi kanske skulle behöva göra någonting här och nu. Det är nämligen
            så, med tanke på det anförande som Cecilie Tenfjord-Toftby höll,
            att både Ringhals 1 och Ringhals 2 är ur produktion, om jag inte
            är helt felunderrättad. Ringhals 2 har ganska allvarliga problem.
            Vi klarar oss nog i det korta perspektivet.
          </note>
          <note>
            Regeringen har redan signalerat att man i det korta perspektivet
            kommer att föreslå riksdagen att förlänga effektbalansen. Det
            är precis den typ av åtgärder som i så fall behövs.
          </note>
          <note>
            Jag sa i mitt anförande att vi behöver fatta beslut här och nu
            på kort sikt och att vi behöver fatta beslut på lång sikt. Det
            är precis det som är Energikommissionens uppgift.
          </note>
          <note>
            Vi sitter inte i någon akutsituation, utan vi konstaterar bara
            att när Vattenfall höll sin presskonferens påverkades prisbilden
            på Nordpool Spot med 1 öre. Det var marknadens avvägning av konsekvenserna
            av det beslut som kablades ut från presskonferensen.
          </note>
          <note>
            Jag är övertygad om att vi har ett så bra utgångsläge att vi
            klarar den typen av störningar. Det viktiga är att vi hittar en
            uppgörelse om hur vi långsiktigt ska lösa de svårigheter och utmaningar
            vi står inför, precis som jag beskrev. Det förändrar inte Energikommissionens
            uppdrag. Cecilie Tenfjord-Toftby är välkommen att bidra i det
            jobbet.
          </note>
          <note>
            Anf . 47 CECILIE TENFJORD-TOFTBY (M) replik :
          </note>
          <note>
            Herr ålderspresident! Jag blir inte lugnare av det besked Ingemar
            Nilsson ger. 2025 och 2018 – år 2018 kan två reaktorer som i dag
            producerar 10 procent av Sveriges elförsörjning sättas ur produktion
            för gott.
          </note>
          <note>
            Det är sju år mellan 2018 och 2025, sju år där vi inte har tillgång
            till 10 procent av den basproduktion som vi har i dag. Jag tycker
            att Socialdemokraterna borde vara lite oroliga för vad som kommer
            att hända med Sveriges elförsörjning och effektbalansen.
          </note>
          <note>
            Effektreserven, säger Ingemar Nilsson. Det är klart att den kan
            lösa några av problemen, men vi kan inte basera det hela på att
            effektreserven ska gå in och producera de 10 procent som går förlorade.
          </note>
          <note>
            Jag undrar därför: Har Socialdemokraterna någon plan för hur
            man ska täcka upp för de 10 procent som kommer att försvinna?
          </note>
          <note>
            Med tanke på att Ingemar Nilsson inte verkar orolig alls över
            Vattenfalls besked i förra veckan undrar jag också om Socialdemokraterna
            var beredda på beskedet. Var ni medvetna om konsekvenser na av
            beslut en om höjd kärnavfallsavgift, höjd effektskatt och höjd
            ambitionsnivå i elcertifikatssystemet, så att vi får in mer el
            i systemet som på kort sikt trycker ned priserna och försämrar
            konkurrenskraften för den övriga elproduktionen?
          </note>
          <note>
            Var ni beredda på att er politik skulle få dessa konsekvenser?
            Om svaret är ja, vad har ni då för åtgärdsplan för att täcka upp
            för den förlust som väntas uppstå 2018?
          </note>
          <note>
            Energikommissionens uppdrag gäller 2025.
          </note>
          <note type="speaker">
            Anf. 48 INGEMAR NILSSON (S) replik:
          </note>
          <note>
            Herr ålderspresident! Jag vill bara säga att det du gör just
            nu, Cecilie Tenfjord-Toftby , är att totalt underkänna det ni
            bejakar i så många andra sammanhang, nämligen en fungerande marknad.
            Om vi nu ska ha en fungerande elmarknad i Sverige är detta resultatet.
          </note>
          <note>
            Vattenfalls vd konstaterade att lönsamheten är så låg i elproducentsbranschen
            att det inte går att driva reaktorerna vidare rent företagsekonomiskt.
            Det var hans utgångspunkt.
          </note>
          <note>
            Han sa också – eftersom Cecilie Tenfjord-Toftby tog upp ett antal
            saker i sitt anförande – att effektskattehöjningen bidrog på marginalen.
            Ungefär 2 procent av produktionskostnaden är effektskatt – 2 procent.
            Det var det marknaden taxerade in till 1 öres höjning i ettårsperspektivet.
          </note>
          <note>
            Kärnavfallsfondens avgift är ett beslut som värks fram av den
            ansvariga myndigheten och som är en konsekvens av en utveckling
            som vi själva inte råder speciellt mycket över.
          </note>
          <note>
            Som Cecilie Tenfjord-Toftby mycket väl känner till är de ökade
            säkerhetskraven, i den mån de implementeras, en effekt av händelser
            runt om i världen som aktörerna har tagit in.
          </note>
          <note>
            Vi har, möjligtvis till skillnad från Cecilie Tenfjord-Toftby
            och Moderaterna, under ganska lång tid haft kontakt med producentbranschen
            och fått väldigt tydliga signaler från flera aktörer om att lönsamheten
            är extremt låg när det gäller kärnkraftsproduktion. Det kommer
            den att vara under överskådlig tid, enligt de prognoser som finns
            för hur denna marknad utvecklas.
          </note>
          <note>
            Om det är en reglerad marknad som Moderaterna vill ha, om det
            inte är den fria marknaden, där tillgång och efterfrågan styr
            priset, som är det önskvärda för just den här sektorn, är det
            kanske en annan energipolitik som vi kommer att ha i Sverige framöver.
            Men det är det vi tillsammans ska diskutera och se om vi hittar
            lösningar på inom ramen för Energikommissionens arbete.
          </note>
          <note type="speaker">
            Anf. 49 RICKARD NORDIN (C) replik:
          </note>
          <note>
            Herr ålderspresident! Om vi backar tillbaka bandet till Ingemar
            Nilssons anförande: Jag tycker att det är en ganska cynisk bild
            av politik som Socialdemokraterna målar upp. Att vissa frågor
            medvetet skulle hållas olösta för att man skulle kunna ha politiska
            tillhyggen tror jag kanske säger mer om Socialdemokraterna än
            om något annat. Jag som centerpartist är inte här för att jag
            vill ha politiska tillhyggen och hålla debatter. Jag är lösningsfokuserad
            och vill skapa ett bättre samhälle och en bättre värld. Jag är
            inte här för att jag tycker att det är fantastiskt roligt att
            stå i den här kammaren och bedriva politiskt taktikspel.
          </note>
          <note>
            Ingemar Nilsson lyfte fram Energikommissionen och sa att startåret
            ska vara 2025. Det pratades om någonstans mellan 2025 och 2030.
            Vi i Centerpartiet har hela tiden hävdat att det riskerar att
            bli åtminstone fem förlorade år. Elcertifikatssystemet vet vi
            hur det fungerar fram till 2020, inte fram till 2025. Vi vet att
            flera av EU:s målsättningar också passerar bästföredatum 2020.
            Aviseringen om Ringhals eventuella nedläggning innebär att detta
            aktualiseras ytterligare.
          </note>
          <note>
            Jag vill ställa en fråga till Ingemar Nilsson. Är inte dessa
            olika besked något som borde göra att regeringen överväger att
            tidigarelägga startåret för Energikommissionen, så att vi kan
            börja diskutera situationen redan från 2020 och perspektiven därifrån,
            just med tanke på nya, förändrade omvärldsfaktorer, och faktiskt
            gå tillbaka till den position som Centerpartiet har haft hela
            tiden ?
          </note>
          <note type="speaker">
            Anf. 50 INGEMAR NILSSON (S) replik:
          </note>
          <note>
            Herr ålderspresident! Till Rickard Nordin: Det är klart att det
            kan upplevas som en cynisk bild. Men jag har faktiskt varit med
            till och från på den politiska arenan sedan vi hade kärnkraftsomröstningen
            här i landet 1980. Att påstå att frågan om svensk energipolitik
            och kärnkraftsfrågan inte har använts som ett politiskt tillhygge
            i debatten tycker jag är på gränsen till naivt, eller också är
            det någon sorts verklighetsförfalskning man ägnar sig åt.
          </note>
          <note>
            Det har inte varit ett kärnvapenkrig, men det har varit ett kärnkraftsslag
            – det är ingen som helst tvekan om det. Det har varit till och
            från och inte bara från politiska företrädare, vilket j ag också
            sa, utan också från en del andra aktörer. Visst har detta varit
            ett slagträ i diskussionen.
          </note>
          <note>
            Apropå förlorade år: Jag tycker att Energikommissionens direktiv
            är väldigt öppna, och det tycker jag är en fördel. Jag hälsar
            det med tillfreds ­ ställelse, för det ger stora möjligheter.
            Det är inget som hindrar kommis ­ sionen här. Det var också därför
            jag sa att vi behöver fatta ett antal beslut i relativ närtid
            för att hantera de frågor som vi ser dyker upp från 2020, 2025,
            2030 och så vidare. Vi kan inte vänta till 2025 – det är inte
            avsikten. Vi kommer att tvingas fatta beslut här och nu.
          </note>
          <note>
            Om det är några förlorade år eller inte kan diskuteras. På temat
            en fungerande elmarknad kan vi konstatera att den så ofta omtalade
            energiuppgörelsen, som den forna alliansregeringen träffade 2010,
            i vart fall av marknaden väl är bedömd som fyra förlorade år,
            för det har inte hänt ett enda dugg på den marknaden under de
            åren, så de har i praktiken underkänt den uppgörelsen.
          </note>
          <note type="speaker">
            Anf. 51 RICKARD NORDIN (C) replik:
          </note>
          <note>
            Herr ålderspresident! De öppna direktiv som Ingemar Nilsson talade
            om säger att man först och främst ska diskutera el och inte värme-
            och transportsidan, vilket jag tycker är ett problem. Men framför
            allt står det tydligt vilka startår det ska vara och vilka perspektiv
            vi ska ta ställning till, och där står det inte från 2020.
          </note>
          <note>
            Jag välkomnar att vi uppenbarlige n ser en öppning här, där vi
            också kan diskutera elcertifikatssystemet och vad som ska hända
            med det efter 2020 till exempel och vilka målsättningar som ska
            gälla.
          </note>
          <note>
            Sedan blir jag lite frågande. En regering som säger sig vilja
            ha 100 procent förnybar energi borde välkomna de resultat som
            vi har sett tack vare Alliansens klimat- och energiöverenskommelse,
            där vi ser att vindkraften har växt exponentiellt de senaste åren.
            Under alliansregeringen tiodubblades vindkraften. Att säga att
            det är att marknaden har underkänt överenskommelsen har jag väldigt
            svårt att se.
          </note>
          <note>
            Vi ser att bioenergin har gått om oljan. Vi har mer än 51 procent
            som också handlar om biokraft i kraftsystemet. Vi ser också för
            transportsektorn att energieffektiviseringen har ökat och att
            biodrivmedlen har kommit in med en hastighet som vi inte har sett
            tidigare över huvud taget.
          </note>
          <note>
            Att säga att den överenskommelsen var ineffektiv och underkänd
            av marknaden har jag väldigt svårt att acceptera.
          </note>
          <note>
            Jag tycker snarare att den energiöverenskommelsen har varit en
            förutsättning för mycket av det som vi har sett när det gäller
            miljöbilar och när det handlar om den förnybara energin, där vi
            har sett att den energin har blivit mer och mer konkurrenskraftig.
            Det är, precis som Ingemar Nilsson sa tidigare, de effekterna
            vi har sett på hela kraftmarknaden i Europa, hur omställningen
            har skett. Då tycker jag att det är lite förmätet att säga att
            marknaden har underkänt överenskommelsen. Det är snarare så att
            vi har skapat många förutsättningar för att vi ska nå fram till
            där vi är i dag.
          </note>
          <note type="speaker">
            Anf. 52 INGEMAR NILSSON (S) replik:
          </note>
          <note>
            Herr ålderspresident! Jag kan ge Rickard Nordin rätt såtillvida
            att utbyggnaden av det förnybara, som handlar om både vindkraft
            och bio ­ energi, i grunden har varit positiv. Men vad debatten
            hela tiden kretsar kring är det som av en del kallas baskraft
            och av en del kallas något annat. Det är det krig som jag tidigare
            beskrev, som handlar om kärnkrafts ­ debatten. Där har marknaden
            gett ett underkännande, vilket gör att vi har problem på investeringssidan.
          </note>
          <note>
            Vi har inte i det här replikskiftet diskuterat nätutbyggnaden.
            Men det är ett annat område som inte accepterar den uppgörelse
            som finns eftersom man inte är beredd att investera. Lönsamheten
            är låg, och osäkerheten om hur den framtida produktionen ska se
            ut är alldeles för stor, och därför kommer inte nödvändiga investeringar
            fram. Visst har man underkänt stora delar av uppgörelsen – det
            är alldeles tydligt.
          </note>
          <note>
            Jag vill avsluta med något som jag vill skicka med till Rickard
            Nordin. Jag tycker att du i ditt anförande hade ett par positiva
            anslag på det här området.
          </note>
          <note>
            Jag tycker att det finns anledning för kommissionen att titta
            på tidsschemat. Det vet jag att vi har full möjlighet att göra.
            Du har ett antal intressanta anslag kring havsbaserad vindkraft
            och annat, där jag tycker att det finns all anledning att föra
            dialogen vidare. Jag ser fortfarande stora möjligheter att hitta
            de breda uppgörelserna, om vi kan lämna skyttegravsdiskussionerna,
            och det tror jag faktiskt att Rickard Nordin och Centern är garant
            för att vi kan göra.
          </note>
          <note type="speaker">
            Anf. 53 MATTIAS BÄCKSTRÖM JOHANSSON (SD) replik:
          </note>
          <note>
            Herr ålderspresident! Ledamoten Ingemar Nilssons inlägg är många
            vackra ord som han klär regeringens politik med och de avsikter
            som finns med det arbete som Energikommissionen ska göra. Det
            finns mycket som både jag och Sverigedemokraterna tror är positivt,
            att man kan få någon form av långsiktighet och något ramverk som
            kan främja investeringar långsiktigt.
          </note>
          <note>
            Men jämte det sker mycket i den ekonomiska politiken och även
            inom energipolitiken som både föregår och föregriper det arbete
            som sker inom Energikommissionen och som snävar in det handlingsutrymme
            som Energikommissionen kommer att ha framöver för vad som ska
            komma ut. Det är liksom att under matchen börja ändra i spelreglerna
            och ändra förutsättningarna för den match som redan pågår. Det
            påverkar också förutsättningarna för att man ska kunna nå fram
            till något långsiktigt.
          </note>
          <note>
            Jag tänkte beröra en sak som har varit uppe lite grann innan.
            Alla kän ­ ner till att det är låg lönsamhet generellt sett för
            kraftproducenter. Säger man sig ha god kontakt med producenter
            och det inte kommer som någon överraskning framstår det åtminstone
            för mig som än mer märkligt om man känner till konsekvenserna
            av den ekonomiska politik man vill föra och ändå genomför den,
            där det får energipolitiska konsekvenser. Då kan man fråga sig:
            Är det rimligt att man genom den ekonomiska politiken raserar
            förutsättningarna för en fortsatt god driftssäkerhet och leverans
            ­ säkerhet i det kortare perspektivet?
          </note>
          <note type="speaker">
            Anf. 54 INGEMAR NILSSON (S) replik:
          </note>
          <note>
            Herr ålderspresident! Det är möjligt att jag lyssnade för dåligt.
            Jag vet inte om jag uppfattade frågeställningen, om frågeställningen
            gäller om det är rimligt att man för den ekonomiska politik man
            för om man känner till den bristande lönsamheten i energiproducentbranschen
            – jag tolkade frågan på det sättet.
          </note>
          <note>
            Jag misstänker då att Mattias Bäckström Johansson i första hand
            avser diskussionen kring effektskatten. Jag har tidigare berört
            den i mitt replikskifte med Cecilie Tenfjord-Toftby och kan konstatera
            att både företrädare för branschen och andra säger att den har
            oerhört liten betydelse. Problemet är inte effektskatten, utan
            problemet är att hela energiproduktionsområdet har extremt låg
            lönsamhet. Det är ingen svensk företeelse. Det är en europeisk
            företeelse. Det är likadant överallt.
          </note>
          <note>
            Min fråga till Mattias Bäckström Johansson är: Vad vill Sverigedemokraterna
            och Mattias Bäckström Johansson? Vill ni ha en reglerad marknad
            där vi stänger nationsgränserna? Du var nämligen i ditt eget anförande
            mycket skeptisk till utlandsförbindelser och överföringsförbindelser
            med andra länder. Ser ni el och elproduktion som en vara och en
            tjänst på en marknad, eller vad ser ni det som? Det tror jag är
            en viktig utgångspunkt. Du är också en av ledamöterna i Energikommissionen.
            Det är en viktig utgångspunkt hur vi definierar el. Vad är el
            i detta sammanhang? Är det en vara och en tjänst som ska röra
            sig fritt över gränserna, eller är det någonting annat? I så fall,
            med vilka regler ska den prissättas? Det tror jag är mycket viktigt
            för att klara ut hur den här diskussionen och debatten ska kunna
            tas vidare.
          </note>
          <note>
            Jag får ingen tydlig bild av vilken typ av energipolitik som
            Mattias Bäckström Johansson och Sverigedemokraterna förespråkar
            i detta fall.
          </note>
          <note type="speaker">
            Anf. 55 MATTIAS BÄCKSTRÖM JOHANSSON (SD) replik:
          </note>
          <note>
            Herr ålderspresident! När det gäller utländska förbindelser har
            Sverige redan tangerat det mål som har satts upp för e nergiunionen.
            Det har betalats av marknaden på marknadsmässiga grunder. Det
            som kanske kommer att ske mer inom e nergiunionen är att Sverige
            genom de medel som skattebetalarna har betalat in och som går
            vidare in i EU ska finansiera delar av de utlandsförbindelser
            som byggs mellan andra medlemsländer. Sverigedemokraterna tycker
            inte att det är en bra lösning att våra skattemedel ska finansiera
            denna utbyggnad, eller riskera att finansiera denna utbyggnad.
          </note>
          <note>
            Men skatt måste tas ut efter bärkraft. Ingemar Nilsson har själv
            kunnat konstatera att denna bärkraft inte har funnits. Ändå återkommer
            man med skattehöjningar på 17 procent, och man försämrar villkoren
            ytterligare.
          </note>
          <note>
            Även om man har en ren energimarknad måste man förhålla sig till
            det fysikaliska fenomenet att den energimängd som ska ställas
            till förfogande måste balanseras direkt av det som efterfrågas.
            Det måste finnas balans i varje givet ögonblick.
          </note>
          <note>
            Det råder bekymmer med att en ökad produktion av intermittenta
            kraftslag kommer att äventyra leveranssäkerheten och den goda
            driftssäkerhet som vi hittills har haft och som åtminstone jag
            ser som en förutsättning för att vi ska kunna upprätthålla en
            god industriell konkurrenskraft framöver också. Då kan man inte
            blunda för detta. Det framstår för mig som mycket märkligt att
            man, trots att man vet om den svaga lönsamheten, återkommer med
            skattehöjningar på 17 procent och att man med den ekonomiska politiken
            raserar förutsättningarna. Hade man behov av dessa medel rent
            finansiellt hade man kunnat ta ut dem på andra kraftslag också
            där det inte finns någon form av produktionsskatt eller någon
            skatt på den effekt som finns installerad. Det är bara vattenkraften
            och kärnkraften som har det. I sådana fall är diskussionen snarare
            att det kanske ska åläggas även intermittenta kraftslag.
          </note>
          <note>
            Men frågan är: Är det rimligt att man genom den ekonomiska politiken
            påverkar förutsättningarna för driftssäkerheten?
          </note>
          <note type="speaker">
            Anf. 56 INGEMAR NILSSON (S) replik:
          </note>
          <note>
            Herr ålderspresident! Vi kan säkert diskutera skatter hur länge
            som helst. Jag kan bara konstatera att senast den termiska effektskatten
            höjdes var 2008 under den dåvarande regeringen. Den höjdes då
            med 24 procent.
          </note>
          <note>
            Men jag fick inget svar på vilken typ av marknadslösning som
            Mattias Bäckström Johansson och Sverigedemokraterna står för.
            Jag förstår det som att de är mycket angelägna om att värna kärnkraftens
            roll i detta sammanhang. Det kan jag ha respekt för. Det är dock
            problematiskt att om vi ska ha en avreglerad elmarknad i Sverige,
            där produktionsvillkoren ska vara enligt marknadens spelregler,
            blir det oerhört problematiskt. De nuvarande kärnkraftsägarna
            är nämligen mycket tydliga med att lönsamheten är så dålig att
            deras anläggningar med de driftskostnader som de har inte klarar
            att konkurrera.
          </note>
          <note>
            Vill man titta på förutsättningarna för en fortsättning på detta
            kan jag rekommendera ett studiebesök i Finland eller i Storbritannien
            för att man ska få se hur de framtida marknadsmässiga lösningarna
            ser ut för detta kraftproducentslag. De ser inte speciellt ljusa
            ut. Alltså måste vi diskutera om det finns andra lösningar.
          </note>
          <note>
            Därför kommer jag tillbaka till diskussionen om utlandsförbindelser.
            I dag har vi ett produktionsöverskott på 10–20 terawattimmar varje
            år i Sverige. Om vi har tillräckligt många utlandsförbindelser
            kan vi ligga på den nivån även i framtiden. Då kommer vi till
            stor del att kunna klara de effektfrågor som Mattias Bäckström
            Johansson tar upp i detta fall, om vi har en så stor produktion.
            Men det förutsätter att vi har fungerande utlandsförbindelser
            och fungerande överföringskapacitet. Då kan vi gynna oss själva
            och se till att vi har en klimatsmart, leveranssäker och konkurrenskraftig
            elproduktion i Sverige. Men vi kan också bidra till en positiv
            utveckling i vårt närområde i denna del av Europa. Det tycker
            jag är en bra och klimatsmart energipolitik. Jag hoppas att Mattias
            Bäckström Johansson också kommer till denna slutsats inom ramen
            för Energikommissionens arbete.
          </note>
          <note>
            (Applåder)
          </note>
          <note type="speaker">
            Anf. 57 LISE NORDIN (MP):
          </note>
          <note>
            Herr ålderspresident! Energikommissionen, som just har startat
            sitt arbete, kommer att hantera många av de frågor som berörs
            i denna debatt, exempelvis stödsystem för förnybar energi, sammanlänkning
            med andra länder genom elkablar och hur elmarknaden fungerar.
            Jag ser fram emot dessa diskussioner. Det är mycket positivt att
            regeringen har bjudit in riksdagens alla partier för att diskutera
            långsiktighet och spelregler för energisektorn för tiden efter
            år 2025. Samtidigt är det viktigt att frågor inte parkeras där,
            eftersom det finns många frågor som behöver beslut i närtid.
          </note>
          <note>
            Jag hör i denna debatt både oppositionens rop på att regeringen
            ska agera nu och fatta beslut för att hantera aktuella energifrågor
            och sedan att beslut inte ska tas innan Energikommissionens arbete
            är klart. Det blir mycket inkonsekvent. Jag hoppas att oppositionen
            kommer att landa i enligt vilken linje som man vill argumentera
            gentemot regeringen. Ska vi ha en mer aktiv politik nu för att
            hantera de frågor som finns på bordet nu, eller ska frågor läggas
            i Energikommissionens arbete för beslut senare?
          </note>
          <note>
            Regeringen kommer förstås att fortsätta regera och ta ansvar
            för de energifrågor som finns på bordet nu, samtidigt som man
            har bjudit in samtliga partier för att diskutera långsiktigheten.
            Det finns en unik möjlighet att skapa långsiktighet för alla aktörer
            på energimarknaden.
          </note>
          <note>
            Energikommissionens arbete kommer att inledas med en kunskapsinhämtning.
            Det är mycket viktigt eftersom energisystemet både i Sverige och
            i vår omvärld genomgår en förändring. Förnybar energi är det som
            växer snabbast i världen. Det är viktigt att politiken följer
            utvecklingen. I betänkandet presenteras siffror för energisituationen
            för 2014. Där framgår att elanvändningen under förra året var
            den lägsta sedan 1986. Vattenkraften var det kraftslag som producerade
            mest, därefter kom kärnkraften. Vindkraften slog produktionsrekord
            och stod för 8 procent av den totala produktionen.
          </note>
          <note>
            Herr ålderspresident! Jag tror att det behövs lite fakta i den
            diskussion som nu kom upp kring kärnkraften efter Vattenfalls
            besked att man vill stänga ned två reaktorer i Ringhals på grund
            av bristan de lönsamhet. De två reaktorer det handlar om, Ringhals
            1 och Ringhals 2, producerar ett bra år ungefär 10 terawattimmar.
            Just nu står båda reaktorerna stilla. Samtidigt har Sverige ett
            stort och växande elöverskott. Förra året exporterade Sverige
            närmare 16 terawattimmar el. Jag kan därför inte riktigt förstå
            den oro som vissa försöker framhålla om att detta skulle vara
            en utmaning för energisystemet. Vi har ett elöverskott som med
            råge kompenserar det bortfall som nu planeras för två kärnkraftsreaktorer.
          </note>
          <note>
            Samtidigt finns det på riksdagens bord förslag om att höja utbyggnadstakten
            när det gäller den förnybara energin via elcertifikatssystemet.
          </note>
          <note>
            Det har här också sagts att det skulle vara en utmaning för effektbehovet.
            Jag vill för denna kammare poängtera att vindkraften de senaste
            åren har levererat mer tillförlitligt än vad kärnkraften har gjort.
          </note>
          <note>
            Regeringen har en tydlig inriktning för att kärnkraften ska betala
            mer av sina samhällsekonomiska kostnader. Därför har det fattats
            viktiga beslut det senaste halvåret om att justera nivån på kärnavfallsavgiften
            till den nivå som behövs för att industrin ska betala för sitt
            eget avfall.
          </note>
          <note>
            Säkerhetskraven har höjts som ett resultat av erfarenheterna
            av kärnkraftsolyckan i Fukishima . Nu görs också en justering
            av effektskatten. Det är samtidigt så att kärnkraften fortfarande
            inte betalar sina fulla samhällsekonomiska kostnader.
          </note>
          <note>
            Elcertifikat är ett teknikneutralt stöd för förnybar elproduktion.
            Det har felaktigt påståtts att det är ett stöd riktat till vindkraft.
            Sedan införandet 2003 har den största delen av stödet gått till
            bioenergi och vattenkraft. Men vindkraften har vuxit på senare
            år därför att den har blivit mer konkurrenskraftig.
          </note>
          <note>
            Det har också felaktigt påståtts att elcertifikatssystemet är
            dyrt. Tvärtom har Energimyndigheten fastslagit att det har varit
            en vinstaffär för både hushåll och företag. Det lilla påslaget
            på elräkningen för certifikat har med råge komp enserats med sänkta
            elpriser. Energimyndigheten fastslår också att en fortsättning
            och höjning i elcertifikatssystemet fortsatt skulle sänka elpriserna
            jämfört med om systemet inte fanns kvar.
          </note>
          <note>
            Regeringen har nu lagt fram en proposition till riksdagen med
            förslag om att höja målet i elcertifikatssystemet till 30 terawattimmar
            till år 2020, jämfört med det tidigare målet om 25 terawattimmar.
            Det skulle kraftigt förbättra möjligheterna att bygga ut mer förnybar
            energi. Den omröstningen planeras till juni.
          </note>
          <note>
            Miljöpartiet har sedan införandet av elcertifikat s systemet
            varit positivt till ett sådant system men föreslagit högre mål.
            Sverige har fantastiska möjligheter för förnybar energi genom
            tillgången på skog, vatten, sol och vind. Det är både ett sätt
            att skapa nya jobb och ett sätt att minska beroendet av fossil
            energi och kärnkraft. Det finns här ett moderat förslag om att
            elcertifikaten också skulle gälla forskning om ny kärnkraft, vilket
            faller på sin egen orimlighet eftersom det här gäller ett produktionsstöd
            för förnybar energi.
          </note>
          <note>
            Herr ålderspresident! Betänkandet innehåller också förslag om
            elprisområden som infördes i Sverige 2011. Miljöpartiet var kritiskt
            till att de infördes så hastigt utan möjlighet att planera för
            åtgärder för att minska eventuella prisskillnader. Ett sätt att
            minska risken för variationer i elpris är att bygga ut mer elproduktion
            i södra Sverige. Det finns planer på att bygga ett flertal större
            projekt med exempelvis havsbaserad vindkraft.
          </note>
          <note>
            En vindkraftspark till havs kan producera lika mycket el som
            en hel kärnkraftsreaktor. Det är positivt att regeringen har gett
            Energimyndigheten i uppdrag att titta på hur Sverige kan ge bättre
            förutsättningar för den havsbaserade vindkraften att växa, precis
            som den har gjort i Danmark, Tyskland och Storbritannien. Utredningen
            är planerad att vara klar före sommaren.
          </note>
          <note>
            Socialdemokraterna och Miljöpartiet har i regering enats om målet
            att Sverige på sikt ska ha 100 procent förnybar energi. För att
            nå dit är elmarknaden och möjligheten att planera för ett energisystem
            i balans viktiga. Sverige har en fantastisk resurs i vattenkraften
            , som fungerar som reglerkraft. När en kärnkraftsreaktor snabbstoppar
            med plöts ligt bortfall av stor effekt klarar elnätet det i dag,
            bland annat tack vare vattenkraftens reglerförmåga. Det finns
            många sätt att bygga ett smart och modernt energisystem med mer
            förnybar energi där vattenkraften tillsammans med energilagring,
            efterfrågeflexibilitet och sammanlänkning med fler länder kan
            bygga ett smart system.
          </note>
          <note>
            På så sätt får vi ett stabilare nät som också naturligt reglerar
            en större andel förnybar energi. Något förenklat kan det beskrivas
            som att det alltid blåser någonstans. Ett större sammanhängande
            elnät gör också att Europa kan minska sitt beroende av energiimport
            från Ryssland och att vi kan hjälpa fler länder att minska sin
            användning av fossil energi. El från ett vindkraftverk i Sverige
            kan genom export till exempelvis Danmark hjälpa till att minska
            användningen av kolkraft. Inom EU d iskuteras nu förslaget till
            en e nergiunion, och Sverige är pådrivande för att fler länder
            ska länkas samman med fler elkablar.
          </note>
          <note>
            I den här debatten har frågan lyfts om vikten av att få konsumenter
            mer aktiva i energisystemet. Regeringen ser väldigt positivt på
            att öka möjlig ­ heten till att producera egen el och att fler
            människor ska kunna bli del ­ aktiga i energiomställningen. Därför
            är det väldigt positivt att det sedan årsskiftet finns en möjlighet
            för småskaliga producenter av förnybar energi att få ersättning
            för den el som man säljer ut på nätet, den så kallade skatte ­
            reduktionen som uppgår till 60 öre per kilowattimme.
          </note>
          <note>
            Regeringen aviserar nu också i vårändringsbudgeten att man kommer
            att höja stödet till solcellsinstallationer. I den budget som
            vann riksdagens majoritet från Alliansen och Sverigedemokraterna
            kom det inget nytt tillskott till solcellsstödet. Men nu höjs
            det från nästa år, och det är väldigt positivt.
          </note>
          <note>
            Herr ålderspresident! Det finns utmaningar, men möjligheterna
            är större. Jag yrkar bifall till förslagen i propositionen och
            avslag på reserva ­ tionerna.
          </note>
          <note>
            ( Applåder )
          </note>
          <note>
            Anf . 58 CECILIE TENFJORD-TOFTBY (M) replik :
          </note>
          <note>
            Herr ålderspresident! Först vill jag rätta Lise Nordin. Hon har
            nog missuppfattat mig. Jag har inte sagt att jag vill ha en regering
            som inte agerar, men jag vill ha en regering som gör som den lär.
          </note>
          <note>
            Under hela förra mandatperioden, under hela valrörelsen har de
            rödgröna krävt att energibeslut ska fattas i bred enighet, eftersom
            de är så oerhört viktiga för Sveriges framtid. Då undrar jag hur
            Lise Nordin ser på att regeringen har fattat ett antal beslut
            utan att söka den breda enigheten.
          </note>
          <note>
            Jag hoppas att få se flera beslut från regeringen gällande energipolitiken
            framöver, men då förväntar jag mig att ni faktiskt gör det som
            ni krävde att vi skulle göra, det som ni själva säger är så oerhört
            viktigt.
          </note>
          <note>
            Lise Nordin säger i sitt anförande att det inte är n ågot problem
            med bortfallet av 10 procent av Sveriges basproduktion av el därför
            att vi har ett överskott. Hon säger också att förra året producerade
            vindkraften 8 procent av den totala elproduktionen i Sverige.
            Det är sant, men om man tittar på när vindkraften produceras,
            produceras den när vi inte har behov av vindkraft. Av den producerade
            vindkraftselen gick 2,4 procent till konsumtion i Sverige. Övrig
            el gick på export.
          </note>
          <note>
            Jag har ingenting emot export. Jag tycker att det är väldigt
            bra att det finns de möjligheterna, men vi kan inte ta den totala
            vindkraftsproduk ­ tionen till intäkt för att vi har en stabil
            elförsörjning i Sverige.
          </note>
          <note>
            Hur har Miljöpartiet tänkt att lösa utmaningarna under de dagar
            när vi inte har tillräckligt med el?
          </note>
          <note type="speaker">
            Anf. 59 LISE NORDIN (MP) replik:
          </note>
          <note>
            Herr ålderspresident! Vi måste börja med att ta fram de rätta
            siffrorna. De två reaktorerna i Ringhals 1 och 2 producerar under
            ett bra år 10 terawattimmar. Sveriges totala elproduktion uppgår
            till 150 terawattimmar. Så det kan inte bli fråga om några 10
            procent.
          </note>
          <note>
            Det är viktiga frågor som Cecilie Tenfjord-Toftby ställer. Jag
            vill börja med behovet av långsiktighet i spelreglerna för energisystemet.
          </note>
          <note>
            Det är, som sagt, en unik situation där regeringen har bjudit
            in samtliga åtta riksdagspartier för att diskutera långsiktigheten
            i spelreglerna. Det handlar om att ge bättre förutsättningar för
            investeringar än vad den tidigare politiken gjorde. Den energiöverenskommelse
            som allianspartierna slöt innehöll inga mål efter år 2020. Vi
            är nu ganska nära det årtalet, och därför finns det behov av att
            skapa långsiktiga spelregler. I dag kan vi se att marknadsaktörer
            har svårt att få lönsamhet i att göra investeringar med de låga
            elpriser som finns.
          </note>
          <note>
            Cecilie Tenfjord-Toftby frågar hur vi ska kunna ha ett energisystem
            i balans. Det är felaktigt att vindkraften inte produceras när
            vi behöver den, det är precis tvärtom. Vindkraften producerar
            allra mest under vinterhalvåret och under dagtid när vi använder
            mest el. Det finns också ny forskning om hur sol och vind kompletterar
            varandra naturligt. Sådan forskning finns både i Uppsala och i
            Göteborg.
          </note>
          <note>
            När solen går i moln blåser det mer och tvärtom. Sverige har
            också fantastiska möjligheter med vattenkraften som reglerkraft.
            Det finns även en imponerande teknikutveckling för att man ska
            kunna lagra energi i batterier. Det finns stor potential för efterfrågeflexibilitet,
            att låta både företag och konsumenter vara mer aktiva och reagera
            på utbud och efterfrågan.
          </note>
          <note>
            Jag nämnde i mitt anförande den stora möjligheten att bygga fler
            kablar till våra grannländer och på så sätt få ett stabilare energisystem.
          </note>
          <note>
            Det stämmer nog som Cecilie Tenfjord-Toftby säger, att Sverige
            exporterar väldigt mycket vindkraftsel. Att vi har ett så stort
            elöverskott innebär ju också att det finns utrymme för att stänga
            ned några av de äldsta kärnkraftsreaktorerna som har dålig lönsamhet.
            Jag förstår att Vattenfall har fattat det beslutet.
          </note>
          <note type="speaker">
            Anf. 60 CECILIE TENFJORD-TOFTBY (M) replik:
          </note>
          <note>
            Herr ålderspresident! Låga elpriser är ett problem för elproducenterna,
            säger Lise Nordin i sin replik. Då är frågan: Varför väljer man
            då att föra in ännu mer el på en redan överhettad marknad?
          </note>
          <note>
            Vi har tidigare hört från Ingemar Nilsson och från energiminister
            Baylan att de inte anser att regeringens beslut inom energipolitiken
            under det senaste halvåret har något att göra med Vattenfalls
            beslut om att stänga två reaktorer i förtid.
          </note>
          <note>
            Därför undrar jag om Lise Nordin är av samma uppfattning. Har
            inte regeringens agerande det senaste halvåret någon påverkan
            på den förtida stängningen av Ringhals 1 och 2? Åsa Romson har
            varit ute i debatten och sagt raka motsatsen. Om Miljöpartiet
            anser att det är regeringens agerande det senaste halvåret som
            påverkat Vattenfalls beslut att tidigarelägga stängningen av Ringhals
            1 och 2, har inte Miljöpartiet då kommunicerat detta med sin röda
            regeringspartner? Eller var det något som Miljöpartiet valde att
            hålla för sig självt? Har ni olika mål med energipolitiken inom
            Regeringskansliet?
          </note>
          <note type="speaker">
            Anf. 61 LISE NORDIN (MP) replik:
          </note>
          <note>
            Herr ålderspresident! Det blir inkonsekvent att som Moderaterna
            argumentera för att det inte behövs mer el i systemet och sedan
            säga att om vi stänger ned gammal kärnkraft är det risk för att
            vi får elbrist. Det är två argumentationslinjer som krockar, som
            inte kan fungera samtidigt.
          </note>
          <note>
            Miljöpartiet har under lång tid sett att Sverige har gammal kärnkraft
            och att det behövs en beredskap för när de äldsta reaktorerna
            stängs ned. Just nu har vi fyra av tio reakt orer som har passerat
            40 år, vilket är den livslängd de byggdes för. Miljöpartiets bedömning
            har sedan länge varit att de äldsta reaktorerna snart kommer att
            stängas ned. I vårt valmanifest fastslog vi att två reaktorer
            kommer att stängas ned under den här mandatperioden.
          </note>
          <note>
            Regeringen har en tydlig inriktning att kärnkraften ska betala
            mer av sina samhällsekonomiska kostnader. De justeringar som gjorts
            i den riktningen är något mycket positivt. Det är möjligt att
            det har påverkat det beslut som Vattenfall fattade, men vi har
            under lång tid vetat att lönsamheten är dålig för kärnkraften.
            Det beror dels på att det finns ett stort överskott på el, dels
            på att reaktorerna är gamla och har driftsproblem.
          </note>
          <note>
            Jag tror att beslutet som Vattenfall fattade var det klokast
            möjliga och påverkades både av marknadens funktion och av de spelregler
            som nuvarande regering, men förstås också tidigare regeringar,
            har satt upp.
          </note>
          <note>
            Regeringen har en inriktning att Sverige successivt ska ställa
            om till 100 procent förnybar energi. Jag tror att den omställningen
            kommer att göras av marknaden eftersom den förnybara energin i
            dag är den mest konkurrenskraftiga att bygga. Kärnkraften kommer
            att fasas ut i takt med att den faller för åldersstrecket. Jag
            tror att det är början på en omställning i Sverige, precis som
            i många andra länder. Förnybar energi är det som växer snabbast,
            och kärnkraften minskar sin andel i världen.
          </note>
          <note type="speaker">
            Anf. 62 MATTIAS BÄCKSTRÖM JOHANSSON (SD) replik:
          </note>
          <note>
            Herr ålderspresident! I förra veckan var Miljöpartiet ett av
            de få partier som gick ut och välkomnade beskedet att fullt fungerande
            kärnkraftverk stängs i förtid. I vissa medier fanns tillägget
            att det rådde någon form av feststämning. Jag kan i så fall bara
            beklaga att man hanterar energipolitiken på det sättet.
          </note>
          <note>
            Jag tänkte inte i den här repliken säga något om kärnkraften
            utan i stället ta upp problemet med de flaskhalsar som finns för
            kraftöverföring, för att klara av effektsituationen i södra Sverige
            nu när de kommer att tappa anläggningar, oavsett om de fälls i
            förtid eller faller ut av åldersskäl.
          </note>
          <note>
            I Sverige tillämpas inte nätkoder fullt ut för vindkraften. På
            kontinenten finns en lång sådan tradition. Man har varit nödd
            och tvungen att ställa krav på reaktiv effektstyrning för vindkraftverken
            och sett till att vindkraften bidrar till nätstabiliteten. Därmed
            har man kunnat upprätthålla tillgången på reaktiv effekt under
            dygnets alla timmar.
          </note>
          <note>
            En rimlig utgångspunkt är att elkvalitetskrav ska gälla för alla
            typer av kraftgenerering, speciellt när regeringen har ambitionen
            att kraftigt öka el med låg kvalitet. En fråga som infinner sig
            är om det inte i så fall är dags att även från politiskt håll
            ställa hårdare krav på vindkraftsproducenterna, att de ska vara
            med och försörja elnäten med reaktiv effekt. Om man inte är villig
            att göra det är frågan hur man annars ska lösa den reaktiva effektsituationen
            framöver.
          </note>
          <note type="speaker">
            Anf. 63 LISE NORDIN (MP) replik:
          </note>
          <note>
            Herr ålderspresident! Mattias Bäckström Johansson säger att kärnkraften
            är fullt fungerande och talar om stängning i förtid. Jag vill
            upprepa att de två reaktorerna Ringhals 1 och Ringhals 2, som
            Vattenfall beslutat att stänga, just nu står stilla. Det kan knappast
            kallas för att kärnkraften är fullt fungerande. De äldsta reaktorerna
            i Sverige har haft mycket svåra problem med sin driftssäkerhet.
            Vindkraften har de senaste åren levererat mer tillförlitligt än
            vad kärnkraften har gjort.
          </note>
          <note>
            Jag tror, herr ålderspresident, att oavsett när kärnkraften stängs
            ned kommer Sverigedemokraterna att säga att det är i förtid. Vi
            måste inse att kärnkraften i Sverige börjar bli gammal. Fyra av
            tio r eaktorer har passerat 40 år, vilket är den livslängd de
            byggdes för.
          </note>
          <note>
            Beträffande frågan hur vi ska hantera flaskhalsar i energisystemet
            vill jag påminna om att det finns två sätt att hantera situationen.
            Det ena är att bygga ut överföringsnätet. Det andra är att bygga
            mer elproduktion i södra Sverige. Jag ser en stor potential i
            att bygga ut elproduktionen med förnybart i södra Sverige.
          </note>
          <note>
            Elnätet är i dag så pass stabilt och robust att det klarar av
            att hantera en kärnkraftsreaktor som snabbstoppar. När en kärnkraftsreaktor
            snabbstoppar faller en stor effekt ifrån, och energinätet klarar
            det redan i dag.
          </note>
          <note>
            Det är viktigt, herr ålderspresident, att vi i den här diskussionen
            känner stor ödmjukhet inför den forskning som tittar på just de
            här frågorna. Exempelvis visar forskning från KTH, där man studerat
            detta, att Sverige redan med dagens elnät skulle klara av 100
            procent förnybar el. Jag är mycket hoppfull om att tekniken kommer
            att ge oss ytterligare verktyg för att hantera ett energisystem
            i balans som är modernt och 100 procent förnybart.
          </note>
          <note type="speaker">
            Anf. 64 MATTIAS BÄCKSTRÖM JOHANSSON (SD) replik:
          </note>
          <note>
            Herr ålderspresident! Det är skillnad på att leverera mer tillförlitligt
            och att det ska finnas tillgänglighet. Vindkraften har en avsevärt
            lägre energitillgänglighet, vilket skapar problem eftersom den
            inte levererar med jämn kapacitet större delen av tiden. Vilken
            tillgänglighet som finns i övrigt är en helt annan sak, oavsett
            om man klarar av att producera fullt ut eller inte.
          </note>
          <note>
            Bekymret kvarstår med att det ställs olika elkvalitetskrav på
            olika typer av kraftgenerering. Just tillämpningen av nätkoder,
            att de i Sverige inte tillämpas fullt ut för vindkraften, skapar
            bekymmer genom att det blir sämre driftssäkerhet och leveranssäkerhet.
            Det måste man ta tag i med tanke på den allt snabbare utveckling
            som sker. Det kommer att bli ett problem att nå upp till en god
            elkvalitet i näten ifall vi inte ställer den typen av krav på
            alla kraftproducenter. En större andel el med låg kvalitet skyndar
            på utvecklingen och gör att vi verkligen måste ställa om kraven.
          </note>
          <note>
            Frågan kvarstår om det inte är dags att i så fall ställa hårdare
            krav på att exempelvis vindkraftsproducenterna ska vara med och
            försörja elnäten med reaktiv effekt, tillämpa nätkoder samt ha
            krav på reaktiv effektstyrning i anläggningarna.
          </note>
          <note type="speaker">
            Anf. 65 LISE NORDIN (MP) replik:
          </note>
          <note>
            Herr ålderspresident! Det bästa sättet att studera hur mycket
            intermittent energi som får plats i elnätet är att titta på de
            länder som har detta. Det finns ett flertal länder i Europa som
            har en mycket större andel intermittent energi i sina system än
            Sverige. Uppenbarligen är det en utveckling som sker i fler länder.
            Det är det som tekniken levererar. Till syvende och sist handlar
            det om ifall man vill se den utveckling som sker på energimarknaden
            som något positivt eller som något negativt.
          </note>
          <note>
            Förnybar energi är det som växer snabbast i världen , eftersom
            den är mest konkurrenskraftig. Sverige är ett av de länder som
            har mest kärnkraft per capita. Sverige sticker snarast ut i en
            internationell jämförelse. De flesta länder satsar på förnybar
            energi, och jag är väldigt inspirerad exempelvis av Danmark och
            nu senast av Costa Rica. Det är länder som fattat beslut om målet
            om 100 procent förnybar energi.
          </note>
          <note>
            Frågan om att bygga kablar till våra grannländer är aktuell och
            har redan diskuterats. Jag är besviken över att Sverigedemokraterna
            inte vill se det som en möjlighet att knyta samman Sverige mer
            med våra grannländer. Lyckligtvis finns det en stor majoritet
            i riksdagen som ser det som positivt att Sverige knyts samman
            med andra länder för att på så sätt skapa ett stabilt och mer
            effektivt energisystem. De investeringar som behövs och som Sverigedemokraterna
            vill varna för måste sättas i relation till vilka vinster som
            finns med ett effektivare system , där fler länder samexisterar
            i ett gemensamt energisystem.
          </note>
          <note type="speaker">
            Anf. 66 RICKARD NORDIN (C) replik:
          </note>
          <note>
            Herr ålderspresident! Jag tror att Lise Nordin och jag delar
            väldigt många synpunkter i den här debatten. Lise lyfter själv
            fram den fina kom ­ bination som finns mellan solel och vindel:
            När det inte blåser skiner solen och vice versa. Ändå går regeringen
            fram med en solskatt som i ett slag slår ut stora delar av den
            potential som finns för just solenergi, ett energi ­ slag där
            produktionen i dag inte är så stor. Om vi ska uppnå den fina kom
            ­ bination som Lise Nordin pratar om behöver vi mer investeringar
            i solcel ­ ler, fler tak som överbyggs och fler möjligheter för
            människor att hjälpa till själva och för lite större fastighetsägare,
            föreningar och företag att ta eget ansvar för sin energiproduktion.
          </note>
          <note>
            Lise Nordin sa också att hon ser utvecklingen med den nya tekniken
            som positiv. Men ändå väljer man att gå fram med de här förslagen.
            Ändå väljer man att straffbeskatta solelen så till den milda grad
            att många säger att de flesta investeringar inte kommer att bli
            av. Det här är givetvis ett sätt att göra storbolagen nöjda, att
            göra dem nöjda som ligger närmast marknaden i dag. Det gör inte
            solelen , om man inte kan få den hjälpen att man inte betalar
            skatt när man producerar för eget behov, vilket är fallet på många
            andra områden. Man undrar lite i sitt stilla sinne: Är det så
            att det gamla socialdemokratiska förslaget om vedskatt ska plockas
            upp igen, att man ska beskattas för att man tar upp vatten ur
            sin egen brunn och så vidare?
          </note>
          <note>
            Det finns en stor potential i solenergin i Sverige. Att på det
            här sättet straffbeskatta ut den och dessutom få in väldigt lite
            pengar för besväret tror jag är en väldigt farlig väg att gå.
          </note>
          <note type="speaker">
            Anf. 67 LISE NORDIN (MP) replik:
          </note>
          <note>
            Herr ålderspresident! Jag är besviken på Centerpartiets tonläge.
            Det här är viktiga frågor. Det är viktigt att marknaden har en
            tydlig kunskap om vilka förutsättningar som gäller för förnybar
            energi. Det som Rickard Nordin kallar en straffskatt för solel
            handlar om att vi behöver göra en skattejustering för att leva
            upp till de krav som ställs av Norge och EU och för att Sverige
            ska kunna höja målen för utbyggnaden av förnybar energi.
          </note>
          <note>
            Med anledning av Centerpartiets anklagelser tycker jag att det
            behövs ett förtydligande som ger lite proportioner. Den justering
            av skatten på sol som nu har lagts fram av Finansdepartementet
            skulle innebära en skatteförändring med 2 miljoner kronor. Samtidigt
            gör regeringen en rekordhöjning av stödet till solcellsinstallationer
            med 150 miljoner kronor från och med nästa år. Det är alltså 2
            miljoner kronor som står mot 150 miljoner kronor i investeringsstöd.
            Dessutom finns det sedan årsskiftet möjlighet för alla som har
            solceller på sitt tak i Sverige att få en ersättning på 60 öre
            per kilowattimme för den el man säljer på nätet.
          </note>
          <note>
            Diskussionen om en skattejustering har väckts utifrån regeringens
            ambition att höja elcertifikatssystemet för att rejält höja utbyggnadstakten
            för förnybart redan till år 2020. Regeringen föreslår en höjning
            med 5 terawattimmar till 2020. Det skulle skapa stora möjligheter
            för Sverige att bygga ut mer av både solenergi och vindkraft.
          </note>
          <note>
            Med det agerande som Centerpartiet har presenterat i den här
            frågan riskerar Sverige att förlora möjligheten att höja utbyggnadstakten
            för förnybar energi. Om Sverige inte ser över den här skattejusteringen
            riskerar vi att få ett beslut i EU som gör att svenska företag
            blir återbetalningsskyldiga. Det skulle definitivt vara ett hårt
            slag mot den förnybara energi som regeringen vill se mer av. Vi
            har ett mål om 100 procent förnybar energi.
          </note>
          <note type="speaker">
            Anf. 68 RICKARD NORDIN (C) replik:
          </note>
          <note>
            Herr ålderspresident! Det är något som inte går ihop. Lise Nordin
            och regeringen säger att avtalet med Norge stipulerar vissa saker,
            men regeringen har valt att gå fram med ett otroligt mycket kraftfullare
            förslag än så. Det finns naturligtvis ganska mycket man kan göra
            inom ramen för avtalet med Norge. Fråga dem i solelbranschen själva!
            De säger att vissa av de här sakerna går att hantera och lösa.
            Men man har lagt ett snävt tak, och man lägger det per juridisk
            person i stället för per anläggning.
          </note>
          <note>
            Det stora problemet är inte de 2 miljoner som går in nu, även
            om det såklart också är ett problem. Problemet som Lise Nordin
            uppenbarligen inte vill se eller kanske inte förstår är de uteblivna
            investeringarna i framtiden. Det är de som hämmas. Branschen,
            om nu Miljöpartiet vill lyssna på den, säger att det inte är de
            150 miljonerna i solcellsstöd som är det viktiga. Det viktiga
            är dels att behålla ROT-avdraget, som många människor använder
            sig av för att det är enklare, snabbare och smidigare, dels att
            behålla skattebefrielsen för dem som vill använda sin egen el
            och ta ansvar för sin egen energiförsörjning.
          </note>
          <note>
            Det finns heller inga krav från EU på att vi ska förändra reglerna.
            Däremot finns det krav på det från Svensk Energi och Svensk Fjärrvärme.
            Det finns hot från dem om anmälan till EU. Men för att få igenom
            en EU-anmälan när det gäller solenergi krävs det att man lider
            väsentlig skada – för de 2 miljonerna kan man knappast hävda att
            någon har lidit väsentlig skada – och att det är en avsevärd andel
            som påverkas. Med tanke på den lilla solel vi har i dag – tyvärr,
            och det kommer inte att bli bättre med regeringens förslag – blir
            det inte något problem med EU-reglerna. Det här är ett problem
            för stora bolag som är rädda för en teknikutveckling som de inte
            kan hantera. Regeringen har tagit fasta på den oron och lagt fram
            ett förslag som är otroligt mycket sämre än det man tog fasta
            på i det dåligt framförhandlade avtalet med Norge.
          </note>
          <note>
            Centerpartiet har sagt att vi stöder ambitionshöjningen. Det
            har vi sagt alla dagar i veckan. Kom tillbaka med ett förslag
            från riksdagen om just detta och lämna solskatten därhän!
          </note>
          <note type="speaker">
            Anf. 69 LISE NORDIN (MP) replik:
          </note>
          <note>
            Herr ålderspresident! Den skattejustering som nu diskuteras gäller
            inte hushållen över huvud taget. I dag är det 17 solanläggningar
            som skulle påverkas av justeringen. Det är väldigt viktigt att
            be hålla proportionerna. Om det skapas en orimlig oro på marknaden
            har Centerpartiet ett ansvar för det genom sin kommunikation.
          </note>
          <note>
            Sverige har haft den här skattebefrielsen som ett undantag. Den
            har under lång tid diskuterats som en avart inom EU. Uppenbarligen
            har skattebefrielsen inte varit nyckeln till den solrevolution
            som vi vill se eftersom det hittills inte byggts ut mer solenergi
            än vad som varit fallet. Det är uppenbart att de verktyg som behövs
            för att skapa bättre förutsättningar för mer förnybar energi,
            såsom solenergi, är andra.
          </note>
          <note>
            Det avtal som slöts med Norge för ett antal år sedan och varigenom
            Norge gick in i det svenska elcertifikatssystemet föregicks av
            en diskus ­ sion där bland annat Miljöpartiet sa att vi borde
            höja det svenska målet innan vi gick in i avtalet med Norge därför
            att det skulle vara svårare att justera vår ambition senare. Tyvärr
            fick vi rätt. Nu står Sverige inför en situation där vi vill höja
            utbyggnadstakten för förnybar energi fram till 2020 och behöver
            förhandla med Norge, som har krävt att vi ska ha lik ­ värdiga
            skattevillkor.
          </note>
          <note>
            Den största satsningen i historien på solinvesteringsstöd görs
            nu med regeringens budget. Men genom den budget som bifölls av
            riksdagen i december förra året valde Centerpartiet ihop med Alliansen
            och Sverigedemokraterna att inte höja solcellsstödet.
          </note>
          <note>
            Det finns ett stort intresse hos svenska folket för att investera
            i sol ­ energi. Det är i dag väldigt många människor som står
            i kö i väntan på det investeringsstöd som länsstyrelserna delar
            ut. Nu höjer regeringen det stö ­ det med 150 miljoner kronor.
            Vi har en möjlighet till skattereduktion som kom på plats vid
            årsskiftet. Får vi till en höjning av utbyggnadstakten i elcertifikatssystemet
            skapar vi därmed bättre förutsättningar för förnybar energi. Jag
            hoppas och tror att Centerpartiets väljare vill se de stora sats
            ­ ningar som görs på förnybar energi samt att riksdagen i juni
            kommer att bifalla ambitionshöjningen för förnybart.
          </note>
          <note>
            (Applåder)
          </note>
          <note>
            (ÅLDERSPRESIDENTEN: Jag vill passa på tillfället att hälsa tidigare
            ledamöter välkomna in i kammaren för att avlyssna denna spänstiga
            och spännande debatt.)
          </note>
          <note type="speaker">
            Anf. 70 JÖRGEN WARBORN (M):
          </note>
          <note>
            Herr ålderspresident! För drygt en vecka sedan lämnade Vattenfall
            besked om att man har för avsikt att stänga reaktorer vid Ringhals
            kärnkraftverk. Ringhals är Nordens största elproducent. Där finns
            i dag fyra reaktorer, varav två nu kan komma att stängas.
          </note>
          <note>
            När jag i helgen pratade med grannar och vänner hemma i Varberg,
            där Ringhals ligger, kom det upp många känslor. De flestas känsla
            var en stor besvikelse och en uppgivenhet. Ringhals är en stor
            och viktig arbetsgivare, den största privata arbetsgivaren i kommunen,
            med 1 640 anställda och därtill ca 1 000 årsentreprenörer. Utöver
            detta har beskedet naturligtvis en påverkan på i princip hela
            det lokala näringslivet.
          </note>
          <note>
            Jag skulle vilja påstå att alla som bor i Varberg känner någon
            som jobbar på Ringhals. Många har varit där på studiebesök i skolan.
            När man träffar vänner eller vid middagar talar man om verksamheten.
            Vattenfall och Ringhals har blivit en väldigt naturlig del av
            Varberg. Det gör också att vi kanske inte har den oro som många
            andra har för kärnkraften, troligen för att vi kan lite mer om
            den.
          </note>
          <note>
            Oron vi har är över vad som händer nu efter Vattenfalls besked
            om att man ska lägga ned två reaktorer. Jag kan förstå Vattenfalls
            ekonomiska grunder för sitt ställningstagande. Men vad jag inte
            förstår är Socialdemokraternas agerande, eller brist på agerande.
          </note>
          <note>
            Jag håller regeringen ansvarig för att detta besked har kommit.
            Jag förväntar mig åtgärder för att i bästa fall förhindra att
            det sker och åtminstone för att komma med åtgärder som dämpar
            negativa effekter för människor och företag i Varberg, i Halland
            och i hela elområde 3.
          </note>
          <note>
            Jag förväntar mig också åtgärder som dämpar de negativa effekterna
            för företag i Varberg, Halland, ja faktiskt hela Sverige. Både
            människor och företag kan vänta sig högre elpriser. Den elintensiva
            industrin behöver konkurrenskraftiga priser. I förlängningen kommer
            beskedet att leda till sämre konkurrenskraft och färre jobb.
          </note>
          <note>
            Detta berör i allra högsta grad frågan om elområdesindelningarna
            . Prisskillnaderna kommer att öka än mer mellan elområdena som
            ett resultat av Vattenfalls besked. Det berör människor och företag
            i Gotlands län, Stockholms län, Södermanlands län, Uppsala län,
            Värmlands län, Västmanlands län, Örebro län, Östergötlands län
            samt delar av Jönköpings län, även Hallands län, Kalmar län, delar
            av Västra Götalands län, Gävleborgs län och Dalarnas län.
          </note>
          <note>
            Vad blir Socialdemokraternas besked till människor som bor i
            dessa områden? Deras elräkningar kommer gå upp. På vilket sätt
            stärker beskedet svensk konkurrenskraft och skapar förutsättningar
            för fler jobb? Den elintensiva industrin kommer att få ökade kostnader.
          </note>
          <note>
            Vi ser att regeringen är passiv. Man pratar snarare än att ta
            tag i de stora utmaningarna. När regeringen gör saker är det snarare
            åtgärder som slår mot företagsamhet, industri och konkurrenskraft.
            Nu krävs det handling i rätt riktning. Sverige kan mer!
          </note>
          <note>
            (Applåder)
          </note>
          <note>
            I detta anförande instämde Ann-Charlotte Hammar Johnsson och
            Cecilie Tenfjord-Toftby (båda M).
          </note>
          <note type="speaker">
            Anf. 71 INGEMAR NILSSON (S) replik:
          </note>
          <note>
            Herr ålderspresident! Jag kände mig nästan apostroferad, så jag
            tar repliken. Jag vill börja med att säga till Jörgen Warborn
            att jag har den största respekt för det du inleder med att konstatera.
            Det finns naturligtvis en arbetsmarknadspolitisk och en regionalpolitisk
            konsekvens av detta. Men det är inte det vi i första hand ska
            diskutera i dag.
          </note>
          <note>
            Sedan har jag en filosofisk fundering. Om man nu bor i Varberg,
            är det så självklart att man då kan mer om kärnkraften och dess
            konsekvenser? Jag vet inte. Jag har bott i Varberg i halva mitt
            liv. Jag har bott i Bua, och jag har sett Ringhals kärnkraftverk
            från köksfönstret. Jag påstår inte att jag kan mer om kärnkraft
            än någon annan i kammaren. Jag är inte säker på att Jörgen Warborn
            kan det heller. Jag tycker att det är ett egendomligt sätt att
            argumentera.
          </note>
          <note>
            Jag har tidigare försökt att relatera regeringens besked till
            kärnkraftsbranschen. När Jörgen Warborn nu säger att det kommer
            att bli högre elpriser för den konkurrensutsatta industrin och
            högre elpriser för elkonsumenter i område 3 och 4 är det inte
            vad marknaden har taxerat in. Marknaden taxerade in Vattenfalls
            besked med en prognostisering på 1 öres prisskillnad.
          </note>
          <note>
            Vattenfalls vd Magnus Hall konstaterade på sin presskonferens
            att ungefär 2 procent av konsekvenserna är en direkt följd av
            den regeringspolitik som nu är förd. Om man har så små marginaler
            i en verksamhet som kraftproduktion som kräver dessa långa investeringshorisonter
            är det ganska naturligt att man på affärsmässiga grunder fattar
            det beslut som Vattenfall har gjort. Jag ser ingen dramatik i
            det.
          </note>
          <note>
            Vi har ett elöverskott och ett produktionsöverskott i Sverige
            som gör att vi fortfarande har, vilket jag tidigare har berört,
            ett fönster som är hyfsat stort att hantera dessa frågor. Det
            kommer inte att ske något dramatiskt i närtid. Vi kommer inte
            att ha något underskott i närtid. Men vi behöver påbörja ett gemensamt
            arbete för att lösa frågorna på sikt. Det är beskedet från Socialdemokraterna
            i det här läget.
          </note>
          <note type="speaker">
            Anf. 72 JÖRGEN WARBORN (M) replik:
          </note>
          <note>
            Herr ålderspresident! Ingemar Nilsson menar att det inte är någon
            dramatik. Men för oss i Varberg och Halland är det stor dramatik.
          </note>
          <note>
            Vi har talat om kunskap kopplat till oron för kärnkraft i det
            stora hela och säkerheten runt det. Det finns undersökningar som
            visar att ju närmare du bor ett kärnkraftverk, desto mer litar
            du på det. Det tror jag hänger ihop med kunskapen, att vi känner
            någon som jobbar på verket och att vi är där på studiebesök. Det
            var vad jag försökte relatera till. Men det är kanske inte vad
            debatten i stort relaterar till.
          </note>
          <note>
            Ingemar Nilsson har både nu och tidigare i debatten talat om
            marknaden och sagt att detta är ett exempel på att marknaden fungerar.
            Skulle då inte vi som moderater stå upp för detta? Jag tycker
            att marknaden är bra, och jag gillar när den fungerar. I det här
            fallet klandrar jag inte Vattenfall för det beslut som det har
            fattat. Det lever i en politisk värld. Det lever i kontexten av
            de beslut som vi och regeringen fattar. Jag klandrar snarare regeringen.
          </note>
          <note>
            Skatt ska tas ut efter bärkraft. Det är problemet här. Elpriserna
            är väldigt låga. Trots det väljer regeringen att höja skatten.
            Det är en pomperipossapolitik som slår ut kärnkraften och påverkar
            oss hemma i Varberg och Halland, hela den elintensiva industrin
            och elkonsumenterna i hela elområde 3.
          </note>
          <note type="speaker">
            Anf. 73 INGEMAR NILSSON (S) replik:
          </note>
          <note>
            Herr ålderspresident! Den här diskussionen kan tendera att dra
            i väg till att bli någonting helt annat än en energipolitisk diskussion,
            Jörgen Warborn . Det kan också bli någon sorts marknadsfilosofisk
            diskussion.
          </note>
          <note>
            Jag vill än en gång understryka att jag har full respekt för
            den oro man känner i Varberg. Jag har full respekt för alla människor
            som upplever hot mot sina jobb och sin anställning. Det finns
            självklart en arbetsmarknadspolitisk effekt av detta. Men om vi
            ser både arbetsmarknadspoli tik och energiförsörjning som nationell
            a frågor och inte som lokal a frågor får vi nog försöka att hantera
            den.
          </note>
          <note>
            Det växer också fram möjlighet till många nya jobb runt om i
            landet och säkert även i Varberg inom energiområdet på andra områden
            än just kärnkraftsproduktionen. Vi får väl tro att oron kan lägga
            sig så att vi kan hantera den frågan.
          </note>
          <note>
            Diskussionen om huruvida det ska vara en fungerande marknad eller
            inte är ganska intressant. Jag lyssnar på vad Vattenfall säger
            och vad andra företag i branschen säger. Det kan väl ändå inte
            vara så att vi ska ha en företagsbeskattning i det här landet
            som ska ta hänsyn till varje enskild branschs lönsamhet vid det
            enskilda tillfället?
          </note>
          <note>
            Är det den typen av företagsbeskattningspolitik som Jörgen Warborn
            förespråkar skulle jag nog klassificera hela den diskussionen
            som någon form av försök till ett dolt statsstöd enligt de EU-diskussioner
            som varit här tidigare. Vi måste ha en konsekvent företagsbeskattningspolitik.
          </note>
          <note>
            Senast den termiska skatten höjdes var 2008. Då höjdes den betydligt
            kraftigare än vad man gör nu. Då var det inga protester från Moderaternas
            sida, vad det nu kan ha berott på vid det tillfället. Det är en
            form av indexe ­ ring vad gäller miljöskatter som är ganska rimlig
            med tanke på de år som har gått. Men det är fortfarande en oerhört
            marginell effekt.
          </note>
          <note>
            Möjligtvis ska vi ha en annan princip för företagsbeskattning.
            Om det är vad Jörgen Warborn förespråkar är det lika bra att han
            säger det rakt ut och inte gör det till en fråga för just den
            här delen av energiproduktionen, det vill säga kärnkraftsproducenterna.
          </note>
          <note type="speaker">
            Anf. 74 JÖRGEN WARBORN (M) replik:
          </note>
          <note>
            Herr ålderspresident! I regeringen är det två partier varav Ingemar
            Nilssons parti är det ena och Miljöpartiet är det andra. Det har
            uttryckligen sagt att detta är en strategi för att trycka undan
            kärnkraften och har lovat i valet att minst två reaktorer ska
            läggas ned. Det är mot den bakgrunden jag ser att man med politiska,
            ideologiska övertygelser väljer att höja skatten. Här har Socialdemokraterna
            vikt ned sig för de argumenten från Miljöpartiet.
          </note>
          <note>
            Stefan Löfven var väldigt otydlig i valrörelsen om var han stod
            om kärnkraften. Jag kommer ihåg debatten där man frågade: Ska
            kärnkraften byggas ut eller inte? Han lyckades inte hålla upp
            vare sig grön eller röd lapp. I det vakuum som uppstått när en
            ledare är så otydlig har Miljöpartiet tagit ett tydligt grepp
            om Socialdemokraterna. Det är naturligtvis en olycklig situation.
          </note>
          <note>
            Vi ska nog inte debattera arbetsmarknadspolitiken här. Jag har
            ställt interpellationer till ministern. Den kommer att komma upp
            i andra lägen. Men det vore intressant att höra: Vad tycker Ingemar
            Nilsson om kärnkraften?
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 19.)
          </note>
          <note>
            § 17 Lokala aktionsgrupper
          </note>
          <note>
            Näringsutskottets betänkande 2014/ 15:NU 19
          </note>
          <note>
            Lokala aktionsgrupper (prop. 2014/15:89)
          </note>
          <note>
            föredrogs.
          </note>
          <note type="speaker">
            Anf. 75 HÅKAN SVENNELING (V):
          </note>
          <note>
            Herr talman! Det lär bli få gånger i denna riksdag som jag kommer
            att vara så kunnig inom ett ämne som vi debatterar som i dagens
            fråga om en uppdaterad lagstiftning för lokala aktionsgrupper,
            så kallade LAG-grupper. Innan jag trädde in i denna riksdag arbetade
            jag i sju år som verksamhetsledare just i en sådan lokal aktionsgrupp.
          </note>
          <note>
            Jag vill börja med att yrka bifall till Vänsterpartiets reservation
            nr 1 och förklara varför vi har en reservation i dag.
          </note>
          <note>
            Den lagstiftning som vi i dag tar ställning till är en uppdaterad
            EU-lagstiftning som man moderniserar en del av. Lagstiftningen
            är så gammal att den har funnits sedan EU-inträdet för 20 år sedan.
            Anledningen till den reservation Vänsterpartiet har i dag är att
            man i regeringens förslag till en ny och uppdaterad lagstiftning
            har lyssnat alldeles för mycket på sin egen förordnade myndighet,
            Jordbruksverket. Framför allt har regeringen lyssnat alldeles
            för lite på de erfarenheter som man har dragit av tidigare arbete
            med lokala aktionsgrupper.
          </note>
          <note>
            Man inför nu ett nytt begrepp i lagstiftningen: tystnadsplikt.
            Jag tänker mig att det är ungefär som prästernas tystnadsplikt.
            Att på detta sätt blanda ihop tystnadsplikt och sekretess i vår
            lagstiftning tycker jag är djupt olyckligt. Effekten blir en mer
            stelbent och rigorös lagstiftning med mindre förmåga att göra
            lokala anpassningar utifrån verklighetens fall.
          </note>
          <note>
            De lokala aktionsgrupperna är inte, och ska inte vara, några
            myndigheter. Det är därför viktigt att vi inte pådyvlar dem en
            myndighetsstruktur. Jag och Vänsterpartiet anser därför att de
            frågor som rör offentlighet, sekretess och tystnadsplikt bör regleras
            på en lägre nivå än lagstiftning, exempelvis genom avtal med lokala
            aktionsgrupper som är på väg att bildas.
          </note>
          <note>
            Jag tror att alla partier i denna kammare i grunden delar synen
            att våra projektmedel ska fördelas på ett så effektivt men samtidigt
            korrekt och säkert sätt som möjligt. Det handlar också om att
            vi ska flytta makt till lokala beslutsfattare så långt ned som
            möjligt, enligt EU:s subsidiaritetsprincip.
          </note>
          <note>
            Tyvärr går riktningen många gånger åt fel håll. I stället för
            att vi får mindre EU-byråkrati ökar oron för fel, och därigenom
            blir EU-regelverken ännu snårigare och krångligare. Tyvärr innebär
            denna lagstiftning att vi ännu en gång går i fel riktning. Därför
            vill jag uppmana alla aktörer att inför framtiden tänka på vad
            det är som vi i grunden vill uppnå.
          </note>
          <note>
            När jag tänker på vad det är vi vill uppnå tänker jag på alla
            de veteraner som jag har träffat i dag, på riksdagens veterandag
            . När de talar om vad de gör i dag lyfter de fram sitt lokala
            engagemang i sin hembygd dit de nu har återvänt från att ha suttit
            i denna kammare i en massa år för att bli lokalt engagerade i
            fiskeföreningen, i byalaget eller vad det än må vara. De vis ar
            att det finns en lokal kraft och en lokal kraft som vi ska ta
            vara på.
          </note>
          <note>
            Genom att ta den lokala kraften till vara kan vi också få till
            en lokal utveckling, och då blir det precis det vi vill uppnå
            med lagen: lokal aktion. Därför vill jag än en gång trycka på
            att det är det som vi alltid ska jobba för i näringsutskottet.
          </note>
          <note type="speaker">
            Anf . 76 MATTIAS JONSSON (S):
          </note>
          <note>
            Herr talman ! Vi har här ett betänkande om lokala aktionsgrupper.
            Håkan beskriver detta med den kunnighet han har eftersom han själv
            jobbar i denna typ av verksamhet. Det var mycket beskrivande.
          </note>
          <note>
            Man kan kanske initialt fundera på vad lokala aktionsgrupper
            står för. Regeringen föreslår en ny lag om just lokala aktionsgrupper.
            Förslaget innebär att regeringen eller den myndighet som regeringen
            bestämmer ska få meddela föreskrifter för gruppers handläggning
            av ärenden om stöd inom lokalt ledd utveckling. Precis som Håkan
            lyfte upp är det ett förslag som också innehåller bestämmelser
            som rör uppgiftsskyldighet och tystnadsplikt.
          </note>
          <note>
            Jag vill vara tydlig med att jag yrkar bifall till utskottets
            förslag i betänkandet och avslag på motionen.
          </note>
          <note>
            Jag framhåller betydelsen av de insatser som görs för regional
            tillväxt inom ramen för EU:s sammanhållningspolitik. Lokalt ledd
            utveckling innebär möjligheter för lokala och regionala aktörer
            att anpassa lösningar efter de olika förutsättningar som råder,
            vilket i sin tur kan medföra en ökad effektivitet i utnyttjandet
            av tillgängliga resurser.
          </note>
          <note>
            Denna lokalt ledda utveckling och den så kallade Leadermetoden
            med andra aktionsgrupper innebär också att arbetet präglas av
            ett underifrånperspektiv i samverkan mellan privata, offentliga
            och ideella intressen. Jag vill understryka att detta underifrånperspektiv
            är viktigt och att även utskottet är tydligt med att man ser detta
            som en styrka.
          </note>
          <note>
            Sverige kommer, herr talman, att under perioden från 2014 till
            2020 möjliggöra stöd för denna lokalt ledda utveckling inom samtliga
            fyra ESI-fonder. Man kan söka ur flera samtidigt. Detta beskrivs
            vidare i den så kalla de partnerskapsöverenskommelsen som Sverige
            har träffat med kommissionen.
          </note>
          <note>
            Enligt den nämnda förordningen ska den lokala utvecklingen ledas
            av just lokala aktionsgrupper. Dessa grupper ska bestå av företrädare
            för offentliga och lokala intressegrupper. Varken myndigheter
            eller någon enskild intressegrupp får ha mer än 49 procent av
            rösterna på beslutsfattandenivån.
          </note>
          <note>
            Jag går nu in på offentlighet, sekretess och tystnadsplikt. Eftersom
            de lokala aktionsgrupperna inte är myndigheter omfattas de uppgifter
            som har lämnats ut till dem inte längre av sekretess enligt offentlighets-
            och sekretesslagen. För att skyddet av sekretessbelagda uppgifter
            ska bestå efter detta bör det därför enligt regeringens bedömning
            finnas en bestämmelse om tystnadsplikt för den som genom de lokala
            aktionsgruppernas verksamhet får tillgång till uppgifter som omfattas
            av sekretess hos Jordbruksverket, som är den myndighet som är
            berörd. De kommunala tjänstemän och tjänstemän från länsstyrelser
            som deltar i gruppernas verksamhet kommer också att omfattas av
            tystnadsplikten.
          </note>
          <note>
            Majoriteten av remissinstanserna har tillstyrkt eller inte haft
            något att invända mot förslaget. I exempelvis Datainspektionens
            remissyttrande framgår att myndigheten anser att de föreslagna
            bestämmelserna innebär en väl avvägd balans mellan intresse av
            insyn och behovet av sekretess.
          </note>
          <note>
            (Applåder)
          </note>
          <note type="speaker">
            Anf. 77 ANN-CHARLOTTE HAMMAR JOHNSSON (M):
          </note>
          <note>
            Herr talman! Det har nu tydligt berättats vad ärendet handlar
            om av tidigare talare. Jag skulle vilja säga att förslaget, som
            vi ser det, är väl avvägt i rimlig ordning för att man ska hitta
            lösningar för att ta till vara behovet av insyn och sekretess.
            Man ska också ha underifrånperspektivet. Som redan har påtalats
            här är det viktigt att man kommer ut på den lokala nivån.
          </note>
          <note>
            Det är Jordbruksverket som genom regeringens förslag blir den
            myndighet vars förlängda arm går ut i regionen för att ta till
            vara och hitta den balans som man har talat om. Låt oss följa
            det arbete som sker efter detta beslut.
          </note>
          <note>
            Därmed yrkar jag bifall till utskottets förslag i betänkandet.
          </note>
          <note type="speaker">
            Anf. 78 PAVEL GAMOV (SD):
          </note>
          <note>
            Herr talman! Sverigedemokraterna ser positivt på att lokala aktörer
            deltar i tillväxtfrämjande åtgärder. Lokal kännedom om bland annat
            företagens utvecklingsmöjligheter, nya affärsområden samt tillgång
            till utbildad och kvalificerad arbetskraft är av stor vikt. Dessutom
            är det viktigt med ett brett, lokalt kontaktnät för näringslivets
            olika sektorer, myndigheter och kommunala aktörer samt inom områden
            som till exempel utbildning, infrastruktur och kommunikation.
          </note>
          <note>
            Vårt generella ställningstagande är att de lokala aktörerna har
            god kännedom om lokala förutsättningar och därmed är väl lämpade
            att tillhandahålla europeiska projektmedel och ta fram strategier
            och rätt prioriteringar för tillväxt. Vi vill dock bestämt betona
            vårt ställningstagande gällande fördelningen av dessa europeiska
            projektmedel och europeiska prioriteringar i allmänhet.
          </note>
          <note>
            Vi vill även belysa att LLU-projekten är otydliga och är i vissa
            fall även vilseledande i sitt utförande. Sverigedemokraternas
            kritik gäller i första hand denna otydlighet och vilka projekt
            som ska prioriteras. Men kritiken gäller även den regionala fördelningen
            av projektmedlen samt omfånget av de regionala delar som ska prioriteras.
            Vi ser också en otydlighet i de olika riktlinjerna för prioriteringarna
            samt för vilka som i realiteten styr prioriteringarna och utbetalningarna
            av fondmedlen.
          </note>
          <note>
            Insatser inom LLU-programmet ska bidra till att de mål som är
            satta inom ramen för EU 2020 uppnås. De ska också bidra till att
            de fondspecifika och fondgemensamma målen i partnerskapsöverenskommelsen,
            socialfonden och regionalfonden uppnås. Sverigedemokraterna har
            lämnat kritiska ställningstaganden tidigare, bland annat när det
            gäller EU 2020, de europeiska strukturfonderna, partnerskapsöverenskommelsen
            samt de tematiska målen. Och vi anser att det även är befogat
            att ifrågasätta prioriteringarna i dessa LLU-projekt. Projekten
            kännetecknas av att de mer eller mindre är pr -projekt för EU.
            Genom projekten vill man visa att man är med och påverkar även
            lokalt. Man vill kunna sälja in att EU behövs och sälja in sin
            egen förträfflighet.
          </note>
          <note>
            Sverigedemokraterna anser att prioriteringarna i Europeiska unionen
            bör ligga på att främja konkurrenskraft, kunskap och innovation.
            Vi anser dock att fördelningen av de gemensamma medlen i långtidsbudgeten
            som är ämnade för detta är i obalans. Sverige får därmed en ekonomiskt
            ofördelaktig fördelning av ESI-fonderna.
          </note>
          <note>
            Om vi inte kan avskaffa strukturfonderna och låta medlemsstaterna
            själva bedöma sina behov av satsningar vill vi i alla fall framhålla
            att det är av stor vikt att EU:s strukturfondmedel används på
            ett så effektivt sätt som möjligt, till exempel genom mer noggranna
            kontroller och genom att projektutbetalningar i vissa fall ska
            ske först efter att projekten har avslutats. Därigenom kan strukturfondsprogrammen
            vidhålla och förstärka sin betydelse för just regional tillväxt
            i Sverige.
          </note>
          <note>
            Vi ser vikten av att strukturfonderna endast ska användas till
            projekt för att stimulera tillväxt. En sådan åtgärd skulle resultera
            i att strukturfonderna inte används till socioekonomiska projekt
            i lika stor utsträckning. När man dissekerar LLU-projekten träder
            en bild fram av att det är just det som de används till i första
            hand och att dessa satsningar i själva verket har väldigt lite
            att göra med till exempel stöd till landsbygden.
          </note>
          <note>
            Herr talman! Avslutningsvis verkar det vara oklart var pengarna
            ska tas ifrån och vem som ska bedöma vilka projekt som ska vara
            aktuella. Detta tillsammans med all vår andra kritik öppnar upp
            för att pengarna kan hamna fel i slutändan, här i Sverige men
            även i resten av unionen.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 19.)
          </note>
          <note>
            § 18 Sjöfartsfrågor
          </note>
          <note>
            Trafikutskottets betänkande 2014/ 15:TU 11
          </note>
          <note>
            Sjöfartsfrågor
          </note>
          <note>
            föredrogs.
          </note>
          <note type="speaker">
            Anf. 79 EDWARD RIEDL (M):
          </note>
          <note>
            Herr talman! I dag debatterar vi trafikutskottets betänkande
            om sjö ­ fartsfrågor som behandlar 25 motionsyrkanden från den
            allmänna mo ­ tionstiden.
          </note>
          <note>
            Sjöfart är ett ämne som engagerar många, inte minst för att transporterna
            på vatten är miljövänliga och kostnadseffektiva. En väl fungerande
            sjöfart är avgörande för den svenska basindustrins konkurrenskraft.
            Sverige som har EU:s längsta kuststräcka har en enorm potential
            för att bli ledande i Europa när det gäller just sjötransporter.
          </note>
          <note>
            Ökade sjötransporter är inte bara en möjlighet utan en nödvändighet.
            Det är redan trångt på våra vägar och järnvägar, och ökad kapacitet
            är i dag förknippad med väldigt stora investeringar. När det gäller
            vattentransporter är infrastrukturen redan på plats. Och det krävs
            inga större underhåll för att sjöfarten ska fungera. På vintern
            kan det dock krävas viss isbrytning för att det ska fungera i
            våra farleder. Men det blir inte fartygsköer, och vattenvägarna
            behöver som sagt inga reservdelar.
          </note>
          <note>
            Ett medelstort fartyg motsvarar ungefär 500 lastbilar, och utsläppet
            av koldioxid räknat per t on gods och kilometer är mindre jämfört
            med andra trafikslag. Ändå brottas den svenska sjöfartsnäringen
            med stora svårigheter, framför allt på grund av sämre konkurrensvillkor
            jämfört med andra länder.
          </note>
          <note>
            Uppföljningsstudien av sjöfartsnäringen och dess konkurrenskraft
            som trafikutskottets uppföljningsgrupp har genomfört visar tydligt
            att en na ­ tionell sjöfartsstrategi är mycket angelägen. Dessvärre
            är det oklart vilket arbete regeringen bedriver för att faktiskt
            ta fram en sjöfartsstrategi med syfte att stärka sjöfartsnäringen.
          </note>
          <note>
            Sjöfarten är nämligen mycket mer än ett transportsätt. Den är
            också en näring, som sysselsätter många, inte minst underleverantörer
            av marin utrustning, skeppsmäklare och hamnarbetare. Listan kan
            göras lång. Varje jobb på sjön innebär fyra jobb i land. Det har
            alltså stor betydelse om man har en sjöfartsnäring i det egna
            landet. Det handlar om jobb som Sverige inte har råd att förlora
            för att regeringen inte förmår fatta beslut som stoppar den utflaggning
            som har pågått under lång tid.
          </note>
          <note>
            Då kan någon anmärka på att utflaggningen pågick även tidigare,
            när vi hade en alliansregering. Men man ska komma ihåg att alliansregeringen
            gjorde en hel del för att motverka den utflaggning som vi kunde
            se. Bland annat anslogs en sjöfartsmiljard. Och vi avsatte pengar
            till praktikplatser på utländska fartyg för studerande både på
            Chalmers och Sjöfartshögskolan i Kalmar.
          </note>
          <note>
            Uppföljningen, som jag nämnde tidigare, konstaterar att det finns
            två huvudanledningar till att svenska rederier väljer att flagga
            ut sina fartyg. Den första är frånvaron av ett tonnageskatt esystem.
            D en andra är utformningen av de svenska bemanningsreglerna.
          </note>
          <note>
            Införandet av tonnageskatt, som innebär att beskattning av rederiernas
            inkomst bestäms schablonmässigt med utgångspunkt i fartygens storlek
            i stället för de faktiska inkomsterna, är efterlängtad av branschen.
            Fördelen med tonnagebeskattning är att den utjämnar skattekostnaderna
            för rederierna, oavsett om det är låg- eller högkonjunktur. Då
            kan rederierna göra sina fartygsinköp och investeringsplaner när
            de behövs och inte när det är skattetekniskt mest fördelaktigt.
          </note>
          <note>
            Studier visar att införandet av tonnageskatt skulle kunna innebära
            mycket för svensk ekonomi. Det uppskattas att svenskt bnp skulle
            kunna stärkas med uppemot 13 miljarder kronor per år. Det skulle
            också kunna skapas 18 000 nya arbetstillfällen i Sverige.
          </note>
          <note>
            Så snart remissförfarandet kring utredningen om tonnageskatten
            är av ­ slutat bör regeringen ta steget från ord till handling.
            Vi anser att regeringen bör återkomma skyndsamt med en redogörelse
            för vilket arbete som be ­ drivs för att åtgärda de problem som
            uppmärksammades i trafikutskottets uppföljning, som samtliga partier
            var delaktiga i och stod bakom.
          </note>
          <note>
            En nationell sjöfartsstrategi för hur sjöfartsnäringens villkor
            ska förbättras och för hur vi ska stärka den svenska sjöfartens
            konkurrenskraft är angelägen. Dessvärre är vi i Alliansen ensamma
            om att önska ett tillkännagivande till regeringen om rättvisa
            konkurrensförhållanden för den svenska sjöfarten. Vi har därför
            framfört vår åsikt i ett särskilt yttrande. Vi vill helt enkelt
            gå längre än regeringen och de andra partierna.
          </note>
          <note>
            Herr talman! Vi i Alliansen har en gemensam reservation om inre
            vattenvägar, som jag lite kort kommer att beröra.
          </note>
          <note>
            Redan 2012 bestämde alliansregeringen sig för att införliva EU:s
            regelverk om inre vattenvägar och fattade ett antal beslut i detta
            syfte. Vi anser att det är viktigt att regelverket implementeras
            samt att det innehåller så få svenska särregler som möjligt utan
            att säkerheten för dem som färdas åsidosätts.
          </note>
          <note>
            Transporter på våra sjöar och kanaler är ett hållbart och energibesparande
            alternativ. Låt oss ta Mälardalen som exempel. Där bor 4 miljoner
            människor inom en radie av 15 mil. Infrastrukturen i det området
            är störningskänsligt vad gäller både väg- och järnvägstransporter.
            En överföring av gods på vattenvägarna skulle frigöra utrymme
            för effektivare arbetspendling och annan persontrafik i Mälardalsområdet,
            vilket betyder ökad produktivitet och förbättrad livskvalitet
            för de människor som bor i området. Mycket av infrastrukturen
            finns redan på plats, men planeringen för nya investeringar i
            våra inre vattenvägar, till exempel slussar i Trollhätte kanal,
            måste påbörjas nu om detta ska bli en realitet.
          </note>
          <note>
            Herr talman! Jag yrkar bifall till utskottets förslag i betänkandet
            med undantag av punkten 3 där jag yrkar bifall till Alliansens
            reservation nr 2.
          </note>
          <note>
            (Applåder)
          </note>
          <note>
            I detta anförande instämde Sten Bergheden och Jessica Rosencrantz
            (båda M) samt Anders Åkesson (C) och Robert Halef (KD).
          </note>
          <note type="speaker">
            Anf . 80 JIMMY STÅHL (SD):
          </note>
          <note>
            Herr talman ! Först och främst vill jag säga att Edward Riedl
            sa många kloka ord, och det finns inget jag inte håller med om
            i hans anförande.
          </note>
          <note>
            Jag vill börja med att yrka bifall till reservationerna 1 och
            3.
          </note>
          <note>
            Sverige är en glest befolkad nation vars ekonomi är starkt exportberoende.
            Ungefär 90 procent av Sveriges utrikeshandel, mätt i volym, transporteras
            sjövägen, vilket innebär ca 180 miljoner ton transporterat gods.
            En stor majoritet av EU:s länder har inga statliga farledsavgifter
            eftersom dessa länders motsvarigheter till Sjöfartsverket är anslagsfinansierade.
          </note>
          <note>
            Den nuvarande svenska farledsavgiften utgör därför en konkurrensnackdel
            för handelssjöfarten och miljön. Sverigedemokraterna anser att
            det bör utredas hur avgiften kan avskaffas. Enligt vår mening
            skulle ett avskaffande av farledsavgiften innebära en viss kompensation
            för de kostnader som har uppstått i samband med de skärpta svavelreglerna.
            Som en nordisk jämförelse kan nämnas att Finland kommer att halvera
            sina farledsavgifter under en treårsperiod för att kompensera
            för de nya svavelkraven.
          </note>
          <note>
            Vi anser vidare att en utredning även bör undersöka ett alternativ
            till hur kostnaden för isbrytningen kan överföras till det allmänna.
            Isbrytningen finansieras i dag med hjälp av farledsavgiften. Att
            hålla vattenvägarna isfria kan, enligt vår mening, närmast jämföras
            med att snöploga landsvägar vintertid. Det är viktigt att hela
            landet kan transportera in och ut sitt gods. Finansiering av isbrytningen
            med hjälp av skattemedel kan även liknas vid en regionalpolitisk
            åtgärd som skulle öka möjligheterna till sysselsättning längs
            Norrlandskusten och i Norrlands inland.
          </note>
          <note>
            Herr talman! Intresset för fritidsbåtlivet är mycket stort i
            Sverige. Kötiderna för att få en båtplats varierar stort över
            landet. Det är inte ovanligt att man i vissa kommuner kan få vänta
            i upp till tio år för en båtplats.
          </note>
          <note>
            Vi tror inte att det är möjligt för alla kommuner att bygga bort
            alla båtplatsköer , eftersom det finns en stor längtan hos många
            att komma ut på sjön. Enligt vår mening bör kommuner med långa
            kötider uppmuntras att bygga isättningsramper – kanske med en
            liten bompeng – och upplåta parkering dagtid så att folk kan komma
            ut med sina båtar. På det viset kan båtplatsköerna minska eftersom
            behovet av båtplats kan minska när många kan komma ut på sjön.
          </note>
          <note>
            Herr talman! Jag vill även nämna att vi har ett särskilt yttrande
            till betänkandet med följande innehåll:
          </note>
          <note>
            ”De nya stränga kraven om utsläpp av svaveloxider som trädde
            i kraft den 1 januari 2015 kommer att bli mycket kostsamma, inte
            minst för svensk basindustri. Vi är oroade över att det kommer
            att påverka investeringsklimatet samt ha långsiktiga negativa
            konsekvenser för det svenska näringslivet. Reglerna riskerar att
            leda till att många transporter flyttas över till vägarna och
            järnvägarna. Därigenom ökar utsläppen och järnvägssystemet belastas
            ytterligare. En ökning av vägtrafiken innebär dessutom en minskad
            trafiksäkerhet på vägarna. Vi vill också påpeka att problemen
            med försurning inte är lika stora som de tidigare har varit. Enligt
            vår mening är det vidare svårt att med säkerhet kunna säga att
            det finns tillräckligt med lågsvavligt bränsle på marknaden och
            att det fungerar att använda skrubberteknik. Vår åsikt är att
            norra Europa skulle behöva mer tid till anpassning och teknikutveckling
            och att reglerna borde ta rimlig hänsyn till svenska företags
            och landets välstånd. Vi inser emellertid att det i det läge vi
            befinner oss inte är möjligt att omarbeta reglerna, och att det
            inte heller skulle vara lämpligt med hänsyn till att sjöfarten
            redan tvingats anpassa sig till de nya reglerna. Därför avstår
            vi från att reservera oss i denna fråga. Vi efterlyser dock ett
            aktivt arbete från regeringen för att i så stor utsträckning som
            möjligt underlätta för sjöfarten att anpassa sig till de strängare
            kraven.”
          </note>
          <note>
            I detta anförande instämde Per Klarberg (SD).
          </note>
          <note type="speaker">
            Anf. 81 ANDERS ÅKESSON (C):
          </note>
          <note>
            Herr talman! Låt mig inledningsvis yrka bifall till reservation
            nr 2 av Centerpartiet och övriga allianspartier.
          </note>
          <note>
            Trafikutskottet har under vintern ägnat en betydande del av sitt
            arbete åt att följa upp sjöfartsnäringens konkurrenskraft. Den
            uppföljningsrapport som blev resultatet av det arbetet visar på
            att det finns utrymme för en rad förbättringar för att stärka
            sjöfartens konkurrenskraft. Vi ser det som angeläget att de genomförs
            inom en mycket snar framtid. Uppföljningen visar konkret att den
            ökade utflaggningstakten under senare år främst beror på hur vi
            utformar svenska bemanningsregler och frånvaron av ett svenskt
            tonnageskattesystem. Det är något som har berörts av tidigare
            talare i dag.
          </note>
          <note>
            Av uppföljningen som har gjorts, och som ett enigt utskott ställer
            sig bakom, framgår också tydligt hur viktigt det är att det finns
            en nationell sjöfartsstrategi, likaså målet för denna, att den
            svenska handelsflottan ska tillförsäkras rimliga konkurrensvillkor.
            Att det inte finns en nationell sjöfartsstrategi måste åtgärdas
            snarast.
          </note>
          <note>
            En majoritet av utskottets ledamöter, de rödgröna partierna med
            stöd av Sverigedemokraterna, sätter sitt hopp till att samarbetsregeringen
            Löfven –Romson ska bedriva ett aktivt och skyndsamt arbete för
            att förbättra de områden som har uppmärksammats i utredningen.
          </note>
          <note>
            Vi andra, Centerpartiet och övriga allianspartierna, har inte
            så stort hopp om att samarbetsregeringen Löfven –Romson ska leverera
            i vare sig denna eller andra frågor eller visa den handlingskraft
            som fordras. Vi ser det som mycket angeläget att tonnagebeskattning
            för svenska rederier införs. Självklart måste investeringsbeslut
            i svenska rederier fattas utifrån marknadsmässiga överväganden
            och inte skattemässiga hänsynstaganden.
          </note>
          <note>
            Herr talman! Det är väldigt många, inklusive hela sjöfartsklustret,
            som just nu svävar i ovisshet om vilken inriktning och ambitionsnivå
            som samarbetsregeringen med ansvarig minister Anna Johansson har
            för svensk sjöfart. Vi allianspartier, som reserverat oss till
            förmån för ett eget yttrande, anser att regeringen inte på något
            sätt redogjort för vilket arbete regeringen bedriver för att förbättra
            de områden som uppmärksammas i uppföljningen, alltså tonnageskatten
            och bemanningsreglerna. Det här är områden som är väldigt viktiga
            om vi ska tillförsäkra stark konkurrenskraft för svensk sjöfart.
          </note>
          <note>
            Med anledning av detta hade vi önskat att ett enigt utskott ställt
            sig bakom vårt förslag till utskottsinitiativ till regeringen
            med innebörden att regeringen mycket skyndsamt skulle återkomma
            till riksdagen med en redogörelse för hur den arbetar. Vi hade
            önskat att ett enigt utskott kunnat ställa sig bakom allianspartiernas
            ambition på det området. Så blev det inte.
          </note>
          <note>
            En sådan redogörelse skulle självklart fokusera på arbetet med
            ett tonnageskattesystem och bemanningsregler. Vidare borde såväl
            internationell sjöfart som inlandssjöfart belysas. I redogörelsen
            borde man även närmare beskriva hur systemet med sanktionsavgifter
            avseende de skärpta svavelreglerna tillämpas i praktiken så att
            svensk sjöfart hanteras korrekt och rättvist visavi övrig sjöfart.
          </note>
          <note>
            Men, herr talman, mot bakgrund av att den rödgröna majoriteten
            med stöd av Sverigedemokraterna inte gav oss det stödet i utskottet
            och inte har anslutit sig till det önskemålet väljer vi i stället
            att lyfta fram vår åsikt i ett särskilt yttrande.
          </note>
          <note>
            Ett annat perspektiv på sjöfart är givetvis miljöperspektivet.
            För att uppnå de klimatmål vi som nation föresatt oss måste vi
            minska utsläppen av klimatpåverkande växthusgaser radikalt. Just
            transportsystemets bidrag till utsläppen är helt avgörande om
            vi ska lyckas, och sjöfart är ju en del av transportsystemet.
          </note>
          <note>
            Sjötransport av i första hand gods på våra sjöar och kanaler
            skulle kunna vara ett bra alternativ. Sverige har goda möjligheter
            att utveckla sjöfarten såväl inrikes som i vårt närområde. Att
            föra över gods från väg till vatten ligger helt i linje med vårt
            förutsättningslösa arbetssätt med en transportslagsövergripande
            analys för att i alla lägen ta fram det mest effektiva transportsättet
            i varje enskilt fall.
          </note>
          <note>
            Den kapacitetsutredning som alliansregeringen tog initiativ till
            och genomförde inför framtagandet av den senaste infrastrukturpropositionen
            2012 lyfte fram just inlandssjöfart som en stor outnyttjad resurs
            och problemlösare för att få bort trängsel och överbelastning
            inom övriga transportslag i vårt land. Samma analys som i K apacitetsutredningen
            ligger såvitt jag förstår till grund för den av samarbetsregeringen
            aviserade infrastrukturpropositionen 2016.
          </note>
          <note>
            Vad handlar inlandssjöfart om, rent konkret? Jo, det handlar
            till exempel om ett Vänernfartyg som via Göta älv upp i Vänern
            tar med sig en last motsvarande 100 långtradare eller 75 järnvägsvagnar.
            Fyra fartyg på Göta älv varje arbetsdygn motsvarar med andra ord
            400 långtradare eller 15 långa tåg i en del av landet , där både
            vägsystemet och järnvägssystemet i dag är hårt ansträngt.
          </note>
          <note>
            Sverige har därutöver ett femtiotal hamnar längs sin långa kust
            och därmed stora möjligheter att utveckla och öka sjöfarten både
            inrikes och i vårt närområde.
          </note>
          <note>
            Detta är åtgärder som borde kunna genomföras förhållandevis snabbt.
          </note>
          <note>
            Alliansregeringen och den förra infrastrukturministern meddelade
            redan 2012 att man hade för avsikt att införliva EU:s regelverk
            om inre vattenvägar, d etta för att skapa ett med Europa gemensamt
            regelverk för inlandssjöfart.
          </note>
          <note>
            Det är bra att ett antal beslut i detta syfte redan har fattats.
            För att vi ska få till ett förverkligande är det samtidigt viktigt
            att vi inte fyller ett svenskt genomförande med svenska särregler,
            för vi vet att då skulle genomförandet inte bli av.
          </note>
          <note>
            Vi kan alltså konstatera, herr talman, att mycket av infrastrukturen
            för sjöfart redan finns på plats. Från allianspartiernas sida
            anser vi dock att inre vattenvägar som Göta älv, Trollhätte kanal,
            Vänern och Mälaren måste säkras i samband med införlivandet av
            regelverket om inre vattenvägar. Därför måste vi nu planera för
            ytterligare investeringar i just de inre vattenvägarna, till exempel
            reinvesteringar i Trollhätte kanal.
          </note>
          <note>
            Just dessa resonemang om att utveckla den svenska inlands- och
            kustsjöfarten i syfte att minska belastningen på väg- och järnvägsnät
            samt snabbare uppfylla våra klimatmål ligger bakom den alliansgemensamma
            reservation 2 till vilken jag tidigare yrkade bifall.
          </note>
          <note>
            (Applåder)
          </note>
          <note>
            I detta anförande instämde Sten Bergheden, Gunnar Hedberg, Edward
            Riedl och Jessica Rosencrantz (alla M) samt Lars Tysklind (FP)
            och Robert Halef (KD).
          </note>
          <note type="speaker">
            Anf. 82 LARS TYSKLIND (FP):
          </note>
          <note>
            Herr talman! Jag börjar med att yrka bifall till förslaget i
            betänkandet förutom till punkt 3 om inre vattenvägar där jag i
            stället yrkar bifall till reservation 2, som Folkpartiet har tillsammans
            med övriga allianspartier.
          </note>
          <note>
            Jag vill även redan nu uppmärksamma kammaren på att det finns
            ett särskilt yttrande från Folkpartiet och övriga allianspartier
            som grundar sig på de resonemang vi har haft i trafikutskottet
            om en uppföljning av sjöfartens konkurrenskraft och vikten av
            att gå vidare med det arbetet.
          </note>
          <note>
            Som vanligt när vi debatterar sjöfart diskuterar vi två saker:
            dels sjöfarten som transportslag, dels sjöfarten som en viktig
            svensk näring. Jag uppfattar att dagens betänkande och debatt
            har kantrat mot sjöfarten som näring, och det tycker jag att det
            kan vara bra att den gör ibland. Det är som sagt en viktig näring
            för Sverige, som dessutom har stor potential att utvecklas.
          </note>
          <note>
            Det ta var ett av alliansregeringens mest bärande argument för
            att kraftigt prioritera upp sjöfarten så att den hamnade högt
            på agendan. Man vidtog en hel del åtgärder under förra mandatperioden
            och även under mandatperioden dessförinnan.
          </note>
          <note>
            Det har nu förflutit drygt två år sedan alliansregeringen lade
            fram sin handlingsplan för att förbättra den svenska sjöfartsnäringens
            konkurrenskraft. Det tål väl att nämnas igen att det var första
            gången en regering lade fram den typen av dokument, så det var
            en rivstart för det arbetet.
          </note>
          <note>
            Handlingsplanen var framåtsyftande och innehöll många förslag.
            Man kan säkert säga att det skulle ha varit fler förslag, men
            den innehöll många förslag som handlade om sjöfarten som transportslag
            i allmänhet och om den svenskflaggade sjöfartens konkurrenskraft
            i synnerhet. Steg för steg har många av de här förslagen förverkligats.
            Det kan vi konstatera.
          </note>
          <note>
            Ett annat arbete av stor vikt som påbörjades av alliansregeringen
            och föranstaltades i handlingsplanen var arbetet med en maritim
            strate gi som skulle jobba mer med helheten och med svensk havspolitik
            i bredare mening. Där användes begrepp som blå tillväxt, god havsmiljö
            och att man skulle kunna se jobb och välfärd i ett långsiktigt
            utnyttjande av våra hav.
          </note>
          <note>
            Herr talman! I de diskussioner vi har haft i utskottet har vi
            från oppositionen försökt få lite klarhet i hur regeringen har
            tänkt gå vidare med detta. Tyvärr har det inte klarnat speciellt
            mycket kring det. Jag återkommer till detta resonemang senare,
            för det var därför vårt förslag till utskottsinitiativ kom på
            bordet.
          </note>
          <note>
            Herr talman! Om svenskflaggade fartyg ska kunna delta i den internationella
            konkurrens som gäller för sjöfarten – det är ju i princip bara
            internationell konkurrens – måste vi ha likvärdiga ekonomiska
            villkor. Annars är det inte möjligt.
          </note>
          <note>
            Därför måste man ha ett internationellt perspektiv när man diskuterar
            sjöfart.
          </note>
          <note>
            I den uppföljning som utskottet har gjort och som jag tror att
            vi alla står bakom har det kommit fram många bra saker. Det som
            framgår med all önskvärd tydlighet är att det finns stora möjligheter
            att stärka den svenskflaggade sjöfarten. Det är något som vi naturligtvis
            måste utnyttja. Som utskott kan vi väl ha en from förhoppning
            om att den kan få samma verkan som den uppföljning vi gjorde om
            regelefterlevnaden för yrkestrafiken på väg.
          </note>
          <note>
            Det är viktigt att ett utskott gör denna typ av sammanställningar
            och klargör vad som ska göras och inte. Vi kan väl också vara
            eniga om att det är direkt bekymmersamt att vi år 2001 hade 254
            fartyg och att antalet nu är nere under 100. De kan uppbära sjöfartsstöd
            från staten. Det har alltså decimerats kraftigt. Inte ens 254
            är egentligen en fullt utnyttjad potential för svenskflaggad sjöfart.
            Det är inte en speciellt hög siffra det heller.
          </note>
          <note>
            Det som var viktigt för oss i Folkpartiet och övriga allianspartier
            var att vi i utskottsinitiativet var tydliga från riksdagens sida
            utifrån uppföljningen. Genom ett tillkännagivande till regeringen
            ville vi på ett tydligt sätt markera att vi förväntar oss att
            regeringen prioriterar den här frågan och återkommer med en redogörelse
            för hur arbetet fortskrider. Vi ställde en del frågor om detta
            och fick en del svar, men svaren var inte så tydliga att vi kände
            oss nöjda. Därför fullföljde vi förslaget om att göra detta tillkännagivande
            till regeringen. Men som sagt blev det ingen majoritet för det
            eftersom övriga partier inte vill ställa sig bakom det.
          </note>
          <note>
            Herr talman! Varför ska vi då ha en svenskflaggad handelsflotta
            över huvud taget? Det finns många bärande skäl för detta. Edward
            Riedl tog upp detta med sysselsättningseffekterna. Den här näringen
            har ingen obetydlig sysselsättningseffekt, och den har en väldig
            potential att utvecklas. Sedan finns de rent transportpolitiska
            aspekterna, som har diskuterats här, till exempel att vi lyfter
            över gods från väg och järnväg. En annan faktor som också måste
            lyftas fram är detta med marin kompetens. Den föds inte av sig
            själv, utan det måste finnas en näring där den kompetensen skapas.
            Där har vi varit väldigt duktiga i Sverige. Med den lilla handelsflotta
            vi har är det en uppenbar risk för att vi kommer att tappa marin
            kompetens. Det är egentligen självskrivet att vi kommer att göra
            det.
          </note>
          <note>
            Vi har varit inne en del på miljöaspekter. Frågan är om Sverige
            ska kunna fortsätta spela den roll som vi har haft inom internationella
            organisationer som IMO, där Sverige har varit ledande i både miljöfrågor
            och sjösäkerhetsfrågor. Trovärdighet kanske vi kan ha eftersom
            vi har en historia, men om vi inte har en tillräckligt omfattande
            egen handelsflotta får vi inte de platser i IMO som vi annars
            kan få. Trovärdigheten blir ju större om man har en egen handelsflotta
            i sammanhanget.
          </note>
          <note>
            För att vara lite filosofisk: Jag tycker att man måste sätta
            bilden framför sig att Sverige har varit en stor sjöfartsnation.
            Nu har vi tappat det. Men vi måste också kunna se en bild framför
            oss av att vi återigen kan bli en stor sjöfartsnation. Vi har
            ju förutsättningarna.
          </note>
          <note>
            Herr talman! Låt mig titta mer på den uppföljning som utskottet
            har gjort. En av de frågor som näringen själv har lyft fram som
            de viktigaste är införande av tonnageskatt. Det har redogjorts
            för här tidigare vad detta innebär. Så länge vi inte har tonnageskatt
            i Sverige har den svenskflaggade sjöfarten en konkurrensnackdel
            gentemot övriga sjöfartsnationer i Europa. Därför är det viktigt
            att vi skyndsamt inför tonnageskatt i Sverige. Jag tror att det
            skulle bli en av de bästa och starkaste signaler vi kan ge till
            svensk sjöfart om att de ska stanna vid den svenska flaggan, för
            vi bryr oss om detta och tänker göra sjöfarten konkurrenskraftig.
            Det finns en viss uppgivenhet när det gäller detta inom branschen.
            Det kan vi också konstatera i uppföljningen.
          </note>
          <note>
            Detta med bemanningsregler, eller snarare bemanningskostnader,
            är en fråga där mycket av ansvaret för att lösa detta ligger på
            arbetsmarknadens parter. Det konstaterar vi också i uppföljningen.
            Det finns något som heter TAP-avtal, alltså för tillfälligt anställd
            personal, och det har utvecklats. Där sa alliansregeringen, och
            det har inte ändrats med den nya regeringen, att man naturligtvis
            kan stödja detta arbete men att ansvaret i grunden ligger på arbetsmarknadens
            parter.
          </note>
          <note>
            Man ska notera att det inte är någon enskild faktor som avgör
            frågan, även om tonnageskatt och bemanningskostnad är de starkaste
            faktorerna, utan det handlar om den totala merkostnaden för att
            segla under svensk flagg. Det är det som avgör när man tar beslut
            om att flagga ut, exempelvis till Danmark, som har varit det största
            mottagarlandet när det gäller svenska fartyg. Det är ju ett grannland,
            och vi borde egentligen ha samma förutsättningar som Danmark.
            I Danmark har man just satt bilden framför sig av att man är en
            stor sjöfartsnation och ska bli det, och så har man rättat sitt
            regelverk efter den visionen.
          </note>
          <note>
            I uppföljningen lyfter vi fram en massa andra faktorer också.
            Bland annat sjöfartsstödet är en grund förutsättning. Även sådant
            som Svenska S keppshypoteks låneregler kan ha betydelse. Inte
            minst kan Transportstyrelsens avgiftssystem och tillståndsprocesser
            ha betydelse. Vi har också det arbete som alliansregeringen påbörjat
            med regelverket när det gäller delegeringar och annat. Det finns
            a lltså många faktorer att röra i . Men det är som sagt den sammantagna
            effekten som avgör beslutet.
          </note>
          <note>
            Låt mig säga några ord om inlands- och närsjöfart. Även där är
            det viktiga att vi inför regler – det är vi ju på väg att göra
            – och har nationella ekonomiska ramvillkor som gör att det blir
            lönsamt. Det är en grundförutsättning för att det ska gå att bedriva
            inre sjöfart i Sverige. Även om vi har stora rent fysiska förutsättningar
            måste det även finnas ekonomiska förutsättningar. Därför ska vi
            ha så få särregler som möjligt i det svenska systemet.
          </note>
          <note>
            En annan viktig faktor är att vi skapar ytterligare investeringar
            i hamnar, så att intermodaliteten fungerar, alltså omlastningen
            från väg och järnväg till fartyg.
          </note>
          <note>
            När det gäller investeringar är det helt rikt igt som utskottet
            uttrycker det att detta till syvende och sist avgörs i åtgärdsplaneringen.
            Från Folkpartiets sida tycker vi att det är väldigt viktigt att
            vi här markerar en inriktning för hur planeringen ska ske framåt.
            Vi har bland annat lyft fram slussarna i Trollhättan som ett bra
            och tydligt exempel på en investering som måste göras om man vill
            utveckla svensk inlandssjöfart.
          </note>
          <note>
            Anders Åkesson nämnde att ett vanligt Vänerfartyg motsvarar 100
            långtradare eller 75 järnvägsvagnar. Det är klart att det finns
            potential att avlasta väg- och järnvägsnätet.
          </note>
          <note>
            Detta med sjösäkerheten är naturligtvis viktigt. Men mycket handlar
            om kunskap och information och inte om lagstiftning. Den bästa
            livförsäkring man kan ha på sjön är en flytväst och en mobiltelefon
            i ett vattentätt fodral. Det ska vi inte behöva lagstifta om egentligen.
          </note>
          <note>
            Sedan kan jag konstatera att vi nu tydligen är helt eniga om
            att det inte är aktuellt att införa något svenskt fritidsbåtsregister,
            och det är ju bra.
          </note>
          <note>
            (Applåder)
          </note>
          <note>
            I detta anförande instämde Sten Bergheden, Gunnar Hedberg, Edward
            Riedl och Jessica Rosencrantz (alla M) samt Anders Åkesson (C)
            och Robert Halef (KD).
          </note>
          <note type="speaker">
            Anf. 83 ROBERT HALEF (KD):
          </note>
          <note>
            Herr talman! Sjöfarten har stor betydelse för det svenska transportsystemet,
            både för godstransporter och passagerartransporter. Den är av
            stor betydelse för landets utvecklingsmöjlighet och konkurrenskraft
            och bör ges bättre förutsättningar och villkor. Den är jobbskapande
            och har stor betydelse för näringslivet och dess konkurrenskraft.
          </note>
          <note>
            Sjöfarten är betydelsefull för välfärden i vårt land. Dess möjligheter
            till bättre konkurrensvillkor bör förbättras, exempelvis genom
            införande av ett tonnageskattesystem, genom mindre byråkratiska
            och kostsamma regler och genom att man satsar mer på att utveckla
            och stärka en svenskflaggad handelsflotta.
          </note>
          <note>
            När det gäller Sveriges utrikeshandel transporteras ungefär 90
            procent, mätt i volym, sjövägen. Likadant är det när det gäller
            godstransporter överlag i världen. Över 90 procent transporteras
            sjövägen.
          </note>
          <note>
            Sjöfartsnäringen och de företag som är kopplade till branschen
            sysselsätter över 100 000 människor i vårt land och bidrar till
            välfärden. Det är inte acceptabelt att den svenska handelsflottan,
            de svenskregistrerade båtarna, har minskat från ca 250 för några
            år sedan till ca 100 i dag. Denna negativa utveckling bör hejdas.
            Politiska beslut är nödvändiga för att underlätta för branschen
            att verka i Sverige. Detta kan åstadkommas bland annat genom olika
            skatte- och avgiftslättnader och konkurrensvillkor som är likvärdiga
            med dem som våra konkurrerande länder har.
          </note>
          <note>
            Herr talman! Den svenska sjöfartsnäringens konkurrenskraft behövs
            stärkas, och man måste ändra på en del byråkratiska regler som
            försvårar och fördyrar när det gäller att bedriva verksamhet under
            svensk flagg. Utflaggningen beror delvis på de svenska bemanningsreglerna,
            som har nämnts tidigare, och på att vi inte har ett tonnageskattesystem.
          </note>
          <note>
            Ett tonnageskattesystem innebär att den inkomst som ett företag
            betalar skatt på beräknas schablonmässigt utifrån fartygens tonnagevolym
            och inte utifrån det verkliga resultatet. Sverige är i dag ett
            av få sjöfartsländer i Europa som inte infört ett tonnageskattesystem.
            De svenska rederierna efterfrågar detta. Ett införande av ett
            tonnageskattesystem kommer att motverka en fortsatt utflaggning
            av svenska fartyg och kommer att ge våra rederier bättre möjlighet
            att konkurrera på marknaden. Exempelvis införde Danmark möjlighet
            till tonnageskattesystem år 2002. En del svenska fartyg valde
            att registrera sig i Danmark på grund av detta.
          </note>
          <note>
            Villkoren för våra rederier är inte desamma som dem i våra konkurrerande
            länder. Den svenska handelsflottan behöver rimliga konkurrensvillkor
            för att kunna konkurrera och överleva. Handelsflottan är viktig
            för industrin och Sveriges möjligheter att konkurrera på världsmarknaden.
          </note>
          <note>
            Framför allt är det avsaknaden av ett tonnageskattesystem och
            höga bemanningskostnader, administrati va kostnader och tillsynsarbete
            som gör att rederier väljer att registrera sig i andra länder
            som har bättre villkor.
          </note>
          <note>
            För att möjliggöra att godstransporter via sjöfarten ökar och
            dessutom ge svenska rederier bättre förutsättningar att verka
            behövs politiska beslut som gör det lättare att äga och driva
            företag. Annars kommer fler svenskflaggade båtar att lämna Sverige.
          </note>
          <note>
            Herr talman! Nu ska jag gå över till de inre vattenvägarna. De
            grundläggande delarna av EU-regelverket för inlandssjöfarten kom
            på plats i december år 2014. Det pågår arbete för att göra det
            möjligt för fler vatten att klassas som inre vattenvägar, detta
            för att främja transporter på våra inre vattenvägar.
          </note>
          <note>
            Vi har ca 50 hamnar i Sverige som har stora möjligheter att utvecklas
            och göra så att sjöfarten ökar både inrikes och i vårt närområde.
            För att mer gods ska gå över från vägtransporter till sjöfarten
            bör införlivandet av EU:s regelverk för inre vattenvägar inte
            innehålla alltför många svenska särregler. Man ska dock inte äventyra
            sjösäkerheten. Göta älv, Trollhätte kanal, Vänern och Mälaren
            bör säkras med införlivandet av regelverket om inre vattenvägar.
          </note>
          <note>
            Herr talman! Det gläder mig att vi i utskottet är överens om
            att man ska införa åldersgräns och förarbevis för vattenskoter.
            Därmed bifaller vi en motion från Kristdemokraterna och en motion
            från Socialdemokraterna.
          </note>
          <note>
            Vattenskotrar orsakar ett flertal problem. En del människor har
            dött på grund av att de blivit påkörda av en vattenskoter. Vattenskotrar
            har starka motorer och kan köras i höga hastigheter på grunt vatten.
            Det är tid att införa krav på förarbevis och åldersgräns för att
            köra vattenskoter för att öka säkerheten och tryggheten och minska
            antalet olyckor.
          </note>
          <note>
            Herr talman! Sjöfarten är ett av våra viktigaste och mest miljövänliga
            transportmedel. Den är jobbskapande och har en stor betydelse
            för välfärden och utvecklingen i vårt land. Med en stark svenskflaggad
            fartygsflotta ökar Sveriges möjligheter att påverka miljö- och
            säkerhetsfrågor även internationellt.
          </note>
          <note>
            Kristdemokraterna vill utan fördröjning införa ett svenskt tonnageskattesystem,
            lätta på de svenska bemanningsreglerna, minska på byråkratiska,
            krångliga och kostsamma regler, förbättra sjöfartens konkurrenskraft
            och förhindra utflaggning av svensk flotta.
          </note>
          <note>
            Herr talman! Den svenskflaggade handelsflottan behöver bättre
            konkurrensvillkor och stöd. En mer fungerande sjöfart till och
            från svenska hamnar är avgörande för svensk industri och dess
            möjligheter att konkurrera på världsmarknaden. Kristdemokraterna
            vill att sjöfartsnäringen ges bättre villkor för att Sverige ska
            kunna bibehålla och utveckla en svenskflaggad flotta.
          </note>
          <note>
            Med detta yrkar jag bifall till Alliansens reservation och i
            övrigt till utskottets förslag i betänkandet.
          </note>
          <note>
            (Applåder)
          </note>
          <note>
            I detta anförande instämde Gunnar Hedberg, Edward Riedl och Jessica
            Rosencrantz (alla M) samt Anders Åkesson (C) och Lars Tysklind
            (FP).
          </note>
          <note type="speaker">
            Anf. 84 KARIN SVENSSON SMITH (MP):
          </note>
          <note>
            Herr talman! Klimatet är dimensionerande för de beslut som jag
            som Miljöpartiets representant står för i trafikutskottet, och
            det är dimensione ­ rande för vilken transport som ska vara på
            vilket ställe och vilket regelverk och vilka villkor vi ger de
            olika transportslagen.
          </note>
          <note>
            Men även om klimatet är det som ligger mig varmast om hjärtat
            delar jag den intention som låg bakom den förra regeringens tillsättning
            av utredningen om fossilfrihet på väg. Sverige har ett alldeles
            för stort oljeberoende. Vi är väldigt sårbara vid konflikter i
            andra länder eller när man använder energi som ett handelsvapen
            . Det borde man diskutera när man diskuterar andra åtgärder för
            att stärka Sveriges försvar. Vi måste också minska sårbarheten.
          </note>
          <note>
            Både klimatet och ett minskat beroende av fossila bränslen talar
            för mer sjöfart. Då kan man undra: Hur hänger det ihop? De flesta
            båtar drivs ju med fossilt bunkerbränsle. Men det hänger faktiskt
            ihop, för energiåtgången vid sjöfart är väldigt liten. Det är
            ett formidabelt transportsätt om fartygen inte drivs på att köra
            onödigt fort.
          </note>
          <note>
            Sverige har en enorm fördel i form av en lång kust och väl fungerande
            hamnar. De flesta europeiska länder har anledning att vara väldigt
            avundsjuka på oss för det.
          </note>
          <note>
            När man färdas genom Europa och ser pärlband av lastbilar som
            trängs på vägarna och som åstadkommer trängsel och olyckor och
            gör att privatpersoner har svårt att komma fram kan man tänka
            på hur Sveriges geografi ser ut. Vi borde använda kusten mycket
            bättre än vad vi gör i dag och vara ett föredöme för resten av
            Europa.
          </note>
          <note>
            Men detta kräver att man ger rättvisa villkor och att man ger
            bra villkor. Jag tycker att det finns ett glapp i resonemanget
            från Alliansen här. Vi har enigt beslutat att målet för den svenska
            sjöfartspolitiken ska vara att vi har en svensk handelsflotta
            och att den tillförsäkras rimliga villkor. Men när man lyssnar
            på vad branschen själv anser vara rimliga villkor – till exempel
            i de debatter som har hållits i Almedalen vartenda år åtminstone
            de senaste 20 åren – hör man att de pratar om att man måste titta
            på hur villkoren ser ut för väg, järnväg och sjöfart.
          </note>
          <note>
            Det finns många utredningar som visar vilka kostnader respektive
            transportslag ger upphov till och vad man betalar in i skatt,
            farledsavgift, banavgift och så vidare. Då kan man jämföra vilket
            transportslag som täcker sina kostnader och var glappet är som
            störst mellan de kostnader man ger upphov till och vilken skatt
            man betalar in. Det är inget snack om att det är för långväga
            lastbilstransporter glappet är som allra störst mellan vad man
            betalar, i det här fallet framför allt bränsleskatt, och vad det
            kostar att upprätthålla vägar för transporterna.
          </note>
          <note>
            Vi kan också titta på olyckor, buller och trängsel – sjöfarten
            är ju outstanding i alla avseenden när det gäller att tillgodose
            näringslivets behov av transporter utan att vålla olägenheter
            för andra. Det man betalar är framför allt en farledsavgift, som
            går till att sköta Sjöfartsverket. Skulle vi verkligen gynna sjöfarten
            skulle vi se till att även andra transportslag får betala de kostnader
            de ger upphov till, och det gäller framför allt lastbilstransporterna.
          </note>
          <note>
            Jag är väldigt glad över att vi i utskottet har kunnat vara så
            eniga kring denna gedigna granskning av sjöfartsnäringen och dess
            konkurrenskraft. Jag hoppas verkligen att den blir vägledande
            för hur vi resonerar och beslutar under hela mandatperioden, för
            den innehåller mycket klokt. Den förenar miljöaspekter med näringsaspekter,
            och näringsaspekter ger ju jobb om man behandlar dem rätt.
          </note>
          <note>
            Jag kan se att detta egentligen är själva essensen och grunden
            i det samarbetsregeringen bygger på, nämligen Miljöpartiets betoning
            på miljöfrågorna och Socialdemokraternas betoning på att skapa
            nya arbetstillfällen samt satsa på nyindustrialisering och det
            näringsliv som ligger i framkant. Sjöfarten skulle kunna ha en
            potential att göra mycket mer inom de här områdena. Då krävs det
            dock att vi från politiken levererar. J ag skulle vilja säga att
            det finns fyra punkter som det är helt nödvändigt att vi levererar
            på. Sedan finns det en bonuspunkt vi borde göra mer av men som
            kanske inte är helt nödvändig.
          </note>
          <note>
            För det första gäller det att så fort som möjligt införa en slitageskatt
            eller kilometerskatt för lastbilstransporter. Det skulle underlätta
            för att de som köper transporter använder vägen, järnvägen och
            sjöfarten till det den är bäst på. Det handlar om att hitta kombinationer
            så att lastbilstransporterna går till hamnen eller järnvägspotentialen.
          </note>
          <note>
            Den andra punkten handlar om att införa en tonnageskatt, och
            där har vi en utredning. Enligt de direktiv som fanns från alliansregeringen
            finansierar man tonnageskatten genom att dra ned på det sjöfartsstöd
            vi rödgröna en gång införde. Jag vill stanna lite vid just den
            aspekten.
          </note>
          <note>
            Jag minns när det infördes; jag var riksdagsledamot då. Då var
            man kritisk från Alliansen och sa att det inte fanns något värde
            för svensk sjöfart och att det inte spelar någon roll vilken flagga
            båtarna har. Det var Socialdemokraterna, Miljöpartiet och Vänstern
            som såg till att det sjöfartsstöd vi har nu infördes, vilket räddade
            sjöfarten undan den totala utflaggning som annars hotade i början
            av århundradet. Nu krävs det dock mer. Jag står bakom förslagen
            om tonnageskatt och ämnar driva på så att vi så snart som möjligt
            kan införa den och förhindra ytterligare utflaggning.
          </note>
          <note>
            Den tredje punkten vi måste leverera på gäller kontroll av och
            sank ­ tioner mot dem som inte sköter sig på sjön. Att vi har
            tuffare krav nu har självklart bejakats av Miljöpartiet, och det
            finns en bakgrund till detta – inte bara i form av de generella
            reglerna när det gäller försurning och annat som förbränning av
            fossila bränslen ger upphov till. Östersjön är särskilt föroreningskänslig.
            Det är bräckt vatten och ett jättekänsligt ekosystem. Jag tycker
            kanske att tuffa krav borde gälla hela världen, men att man säger
            att Östersjön och norra Atlanten ska gå före är ganska rimligt
            mot bak ­ grund av hur känslig Östersjön är.
          </note>
          <note>
            Om det då ska löna sig – och om man ska känna att de företag
            som anstränger sig för att satsa på metanol, LNG eller skrubber
            på befintliga metoder klarar kraven – måste man ha övervakning
            och sanktionsavgifter så att de som sköter sig inte blir utkonkurrerade
            av dem som inte sköter sig. Här har vi anledning att återkomma,
            och jag är glad att vi är överens i utskottet om att det är viktigt.
            Vi kan dra en direkt parallell till hur eniga vi har varit om
            att det ska vara rättvisa spelregler för vägtrafiken och att man
            inte ska kunna bedriva social dumpning eller annat. Motsvarande
            bör gälla på sjön.
          </note>
          <note>
            Den fjärde punkten jag tycker att politiken måste leverera på
            handlar om att underlätta för en övergång från fossila drivmedel
            – fossil bunkerolja, som helt dominerar i dag – till förnybara
            bränslen. I dag saknar vi tillräcklig kunskap för att veta exakt
            hur övergången ska gå till, i vilken utsträckning metanol ska
            användas och i vilken utsträckning LNG är en lösning. Vår gemensamma
            resa , när vi fick se vilka fördelar LNG hade , tror jag dock
            var någonting vi alla tyckte var ganska positivt och ville satsa
            på.
          </note>
          <note>
            Jag tycke r inte att politiken bara ska luta sig tillbaka och
            säga att det här är näringens eget ansvar. Det finns EG-direktiv
            som handlar om att upprätta infrastruktur för förnybara drivmedel,
            både gasformiga och el. Det ska implementeras i lagstiftningen
            så snart som nästa år. Det är dags att vi tar nya tag och funderar
            på hur det där ska se ut samt vad Sverige kan göra.
          </note>
          <note>
            Den femte punkten, som kanske inte är obligatorisk men vore högst
            lämplig, är att satsa mer på forskning och utveckling. Sverige
            har varit relativt framgångsrikt när det gäller de EU-forskningsmedel
            som har att göra med sjöfarten. Vi har anledning att höja ambitionerna,
            men då krävs det att vi har en svensk sjöfartsnäring som tillsammans
            med oss kan utveckla den teknik framtidens fartyg bör använda.
            Det ska vara teknik som ser till att underlätta övergång från
            olika transportslag och utnyttja framför allt kusten mycket bättre
            än vi gör i dag.
          </note>
          <note>
            Inför att vi ska se över den nationella planen med de 522 miljarderna
            till investeringar i infrastruktur och underhåll måste vi se till
            att sjöfarten får en betydligt mer framskjuten roll. Vattenvägen
            är jämfört med både land vägen och järnvägen en mycket billigare
            och kostnadseffektivare lösning för stora transporter från norr
            till söder och i motsatt riktning. Kustsjöfarten kan lösa många
            av de problem vi står inför, men då måste vi ta den på allvar.
          </note>
          <note>
            Jag skulle vilja avsluta med att säga följande. Även om detta
            är politikens krav och vad vi borde leverera härifrån är det inte
            bara vi som ska ta ansvar för att sjöfartens potential utnyttjas
            på rätt sätt. Upphandlare har ett ganska stort ansvar, vilket
            många i dag kryper undan. Det är dock till syvende och sist den
            som beställer en transport som avgör vilka arbetsförhållanden
            som gäller för dem som arbetar på sjön, vilka emissioner som kommer
            från sjöfarten och om man hanterar den rätt när det gäller hastighet
            och säkerhet.
          </note>
          <note>
            Jag hoppas på att upphandlarna sätts mer i fokus framöver, för
            till syvende och sist har även de ett mycket stort ansvar för
            att transporterna sker på ett sådant sätt att man inte underminerar
            för kommande generationer.
          </note>
          <note>
            Jag yrkar bifall till förslaget i betänkandet och avslag på samtliga
            mo ­ tioner.
          </note>
          <note>
            (Applåder)
          </note>
          <note type="speaker">
            Anf. 85 ANDERS ÅKESSON (C) replik:
          </note>
          <note>
            Herr talman! Jag tackar Svensson Smith för ett mycket engagerat
            anförande. Låt mig instämma i att klimat och miljö är drivkrafter
            för både Centerpartiet och Miljöpartiet, oavsett transportslag.
            Hållningen att vi måste använda transportslaget sjöfart bättre
            delar jag.
          </note>
          <note>
            Sedan tyckte Svensson Smith att det fanns ett glapp i Alliansens
            resonemang, herr talman, och därför vill jag ta upp en fråga som
            kanske är lokal men väldigt viktig för svensk sjöfart. Det gäller
            Göta älv-förbindelsen. Ett fartyg som ska upp i Vä nern passerar
            minst två broar. D en ena heter Götaälvbron, och den andra heter
            Älvsborgsbron.
          </note>
          <note>
            Götaälvbron, som är plågsam när man springer Göteborgsvarvet,
            ska bytas ut. Den politiska majoriteten i Göteborg, som har ansvar
            för detta, driver en linje att bron ska byggas med en så begränsad
            höjd att det allvarligt kommer att försvåra sjöfart genom Göta
            älv upp i Vänern. Vi har tidigare hänvisat till att denna sjöfart
            motsvarar ett stort antal transporter med lastbil och järnväg.
          </note>
          <note>
            Miljöpartiet ingår i den lokala majoriteten i Göteborgs stad.
            Jag undrar på vilket sätt glappet kan illustreras mellan det tal
            som Svensson Smith just höll i talarstolen i Sveriges riksdag
            och det agerande hennes parti står för i Sveriges andra stad,
            det vill säga att med kraft driva en politik som innebär ett försvårande
            för Vänersjöfarten och det transportslag vi båda talar oss varma
            för.
          </note>
          <note type="speaker">
            Anf. 86 KARIN SVENSSON SMITH (MP) replik:
          </note>
          <note>
            Herr talman! Miljöpartiet är ett parti som i likhet med Centerpartiet,
            tror jag, inte dikterar vad varenda lokalavdelning ska tycka.
            Ibland står miljökonflikter mot varandra. Den ambition som finns
            hos majoriteten i Göteborgs stad att man ska underl ätta att transporter
            i första sker med kollektivtrafik och cykel och i mindre utsträckning
            med biltrafik för att klara klimatmålen är förståelig, och jag
            delar den. I detta fall delar jag dock delvis problembeskrivningen,
            att det finns en konflikt mellan denna ambition och ambitionen
            att använda Göta älv optimalt för fartygstransporter.
          </note>
          <note>
            För min del väger ambitionen att få bort den klimatpåverkan som
            lastbilstransporterna utgör tyngre. Jag tycker att det är ett
            större hot. I det sammanhanget delar jag alltså sjöfartsnäringens
            synpunkter på hur denna förbindelse ska se ut för att inte förhindra
            passage till och från Vänern.
          </note>
          <note>
            Det betyder inte att Vänersjöfarten ska utgöra den enda godstransporten.
            Jag tror på ett transportsystem där väg, järnväg och sjöfart kombineras.
            Vi har investerat mycket i Ensoboxar för järnvägen och byggt upp
            med STAX för att klara tyngre järnvägstransporter. Det ska också
            användas. Jag förordar alltså kombinationen väg, järnväg och sjöfart.
          </note>
          <note type="speaker">
            Anf. 87 ANDERS ÅKESSON (C) replik:
          </note>
          <note>
            Herr talman! Låt mig än en gång understryka att jag delar den
            syn Svensson Smith anför på sjöfarten som ett mycket viktigt,
            utvecklingsbart och klimatsmart transportmedel.
          </note>
          <note>
            Men låt oss sätta oss in i ett medborgarperspektiv. Vilka förväntningar
            kan en människa ha som sätter sin tilltro till Miljöpartiet som
            ett engagerat parti i Sveriges riksdag och i Sveriges andra största
            stad, ett parti som är engagerat i miljö, miljöutveckling, klimatsmarthet
            etcetera?
          </note>
          <note>
            Ska hon tro på Svensson Smith, som sjunger sjöfartens lov, vilket
            jag tolkar som ett förordande av en hög bro som inte förhindrar
            passage upp i Vänern? Eller ska hon lyssna på Svensson Smiths
            lokala partiföreträdare i rikets andra största stad, som råkar
            vara den stad som har att förvalta en av inlandssjöfartens absolut
            viktigaste passager, och därmed bejaka ett hinder för att utveckla
            inlandssjöfarten mellan Göta älv och Vänern?
          </note>
          <note>
            Utvecklar vi denna sjöfart kan vi förvänta oss minskad trafik
            med ungefär 400 lastbilar och 15 långa tåg per dygn i en del av
            landet som plågas av mycket hård trafik och svår klimatpåverkan.
          </note>
          <note>
            Vilken del av Miljöpartiet är det rimligt att tro på, Svensson
            Smith?
          </note>
          <note type="speaker">
            Anf. 88 KARIN SVENSSON SMITH (MP) replik:
          </note>
          <note>
            Herr talman! Jag är talesperson för transportfrågor i riksdagsgruppen
            och i Miljöpartiets partistyrelse. Vi anser att den ökade klimatpåverkan
            som lastbilstransporterna står för är ett av de största hindren
            för att nå målen om fossilfrihet och att få ett klimatneutralt
            Sverige. Det är därför en överordnad fråga.
          </note>
          <note>
            Låt mig problematisera den beskrivning som Anders Åkesson ger.
            Det är inte så att allt gods som ska till och från Göteborgs hamn
            ska gå via Göta älv. Jag menar att kustsjöfarten kan användas
            mycket bättre än i dag. Jag har själv studerat den feedertrafik
            som finns från Uddevalla till Göteborg och från Göteborg söderut.
            En del av det gods som ska ut och in från hamnen med större båtar
            och sedan ska ha en inrikestransport skulle kunna lastas om och
            gå längs kusten. Allt behöver inte gå via Göta älv.
          </note>
          <note>
            Jag förstår den problematik som Anders Åkesson lyfter fram, men
            ibland står miljöfrågor mot varandra.
          </note>
          <note>
            Miljöpartiet är nog det parti som folk i allmänhet ska vända
            sig till om de tar miljön på allvar. I flera frågor har Centerpartiet
            uttalat en målsättning men driver den inte. Till exempel gäller
            det rättvisa avgifter på transporter så som sjöfartsnäringen efterlyser
            och att införa den kilometerskatt på lastbilstransporter som många
            EU-länder har infört för att kunna få ett effektivare transportsystem.
          </note>
          <note>
            Anf . 89 EDWARD RIEDL (M) replik :
          </note>
          <note>
            Herr talman! Alliansen vill gynna sjöfarten genom att förbättra
            konkurrenskraften för den svenska sjöfarten. Vi talar om tonnageskatt,
            bemanningsregler och en del annat.
          </note>
          <note>
            Alliansen hade ett förslag som övriga partier i trafikutskottet
            hade kunnat ansluta sig till. Det gällde att ge regeringen i uppdrag
            att snabbt återkomma med förslag på en sjöfartsstrategi och hur
            man ska förbättra den svenska konkurrenskraften. Men Socialdemokraterna,
            Miljöpartiet, Vänsterpartiet och Sverigedemokraterna var emot
            det, vilket var tråkigt.
          </note>
          <note>
            Miljöpartiets plan, som Socialdemokraterna är med på, verkar
            vara att försämra för lastbilsnäringen, det vill säga försämra
            lastbilarnas konkurrenskraft för att göra sjöfarten mer konkurrenskraftig.
            Ni vill ha dyrare bränslen och kilometerskatt, vilket beskrevs
            på ett bra sätt av trafikutskottets ordförande, miljöpartisten
            Karin Svensson Smith.
          </note>
          <note>
            Det är en dålig väg att välja att försämra lastbilarnas konkurrenskraft
            för att göra sjöfarten mer konkurrenskraftig. Låt oss inte glömma
            varför transporter genomförs. Det finns inget egenvärde i att
            transportera saker hit och dit, utan det handlar om den svenska
            industrins stora behov av att transportera sina produkter. Skog,
            malm och mycket annat ska transporteras. Då behöver vi fungerande
            transporter på både väg och järnväg och med sjöfart.
          </note>
          <note>
            Det är synd att ni väljer att ställa dessa transportslag mot
            varandra. Ja, vi ska utveckla sjöfarten. Den är bra på många sätt
            och miljövänlig. Men låt oss inte göra det genom att försämra
            konkurrenskraften för lastbilar, för i slutändan skadar det svensk
            industri och svenska jobb och därmed svensk välfärd.
          </note>
          <note type="speaker">
            Anf. 90 KARIN SVENSSON SMITH (MP) replik:
          </note>
          <note>
            Herr talman! Miljöpartiet ingår för första gången i ett regeringssamarbete
            med Socialdemokraterna. Det innebär att vi förutom att ha ett
            ansvar för miljön, som ligger våra hjärtan närmast, känner ett
            visst ansvar för Sveriges ekonomi. Utgiftsområde 22, som vi hanterar,
            omfattar 50 miljarder om året. Jag har respekt för att det är
            en stor andel av skattebetalarnas pengar.
          </note>
          <note>
            Närmare 10 miljarder går till underhåll av vägar. Det finns ett
            tydligt samband mellan volymen av lastbilstransporter och slitage
            på väg. Vi känner ansvar för att vägsystemet ska hållas farbart
            i hela landet för de människor som behöver färdas där. För att
            kunna klara det till rimliga kostnader behöver kustsjöfarten ersätta
            en del av lastbilstransporterna.
          </note>
          <note>
            Att man måste låta lastbilar betala vad de kostar har Schweiz,
            Tyskland, Österrike, Polen, Slovakien och flera andra EU-länder
            insett. I Schweiz används dessa pengar för att hålla järnvägen
            i bra skick. Det är en utmärkt modell, och det är tråkigt att
            Alliansen inte kan ansluta sig till det som händer i resten av
            Europa.
          </note>
          <note>
            Anf . 91 EDWARD RIEDL (M) replik :
          </note>
          <note>
            Herr talman! Politik är som allra bäst när tydligheten är så
            slående som i denna debatt. Regeringspartierna Miljöpartiet och
            Socialdemokraterna deklarerar tydligt att de avser att stärka
            sjöfartens konkurrenskraft genom att försämra för lastbilarna.
            Det är bra att debatten är så tydlig, för det gör att människor
            kan skapa sig en uppfattning om vilken politisk väg som är rätt
            och rimlig att gå.
          </note>
          <note>
            Låt mig berätta att det finns en hel del skillnader mellan de
            länder som trafikutskottets ordförande beskriver. Schweiz är ett
            till ytan relativt litet land med andra utmaningar och förutsättningar.
            Tyskland är ett något större land som ligger i Europas mitt och
            där mycket trafik passerar. Sverige är ett vidsträckt land i Europas
            utkant med långa avstånd att överbrygga.
          </note>
          <note>
            Att anamma den politik som fungerar i små länder eller i länder
            i Europas centrum och försöka använda den som en modell för att
            utveckla Sverige kommer att leda väldigt fel. Vi är därför emot
            det som regeringen vill införa, såsom kilometerskatter, högre
            bränsleskatter och så vidare. Det är fel väg att gå.
          </note>
          <note>
            So m jag sa: O m man försämrar för lastbilarna flyttar man inte
            bara över transporter till sjöfarten, utan man ser till att en
            hel del transporter aldrig blir av. Svensk industris konkurrenskraft
            drabbas alltså. Det blir mindre av skog, malm, färdiga produkter
            och lastbilshytter från Umeå. Det blir mycket mindre som kommer
            att transporteras därför att ni försämrar svensk konkurrenskraft
            genom att göra transporterna dyrare. Det är fel väg att gå. Låt
            oss i stället förbättra möjligheterna för den svenska sjöfarten.
          </note>
          <note type="speaker">
            Anf. 92 KARIN SVENSSON SMITH (MP) replik:
          </note>
          <note>
            Herr talman! Jag vill erinra om att vi nu debatterar sjöfartsnäringen.
            Inledningen har varit att vi ska utnyttja sjöfartens potential
            mer.
          </note>
          <note>
            Jag tror inte att svenskt näringsliv mår sämre av att tungt gods
            går f rån norr till söder vattenvägen i stället för på väg och
            järnväg. Det mår miljön , ekonomin och jobben bra av.
          </note>
          <note>
            De slutsatser som finns i den rapport jag håller i står alla
            partier i utskottet bakom. Det finns ingenting att gräla om när
            det gäller det.
          </note>
          <note>
            Jag tycker däremot att det är väldigt tyst från Alliansen om
            hur man ska underlätta övergången till förnybara drivmedel inom
            sjöfarten. Varför kan man inte använda en sund marknadsekonomisk
            princip, att den som skitar ned ska betala för sig? Internalisering
            av externa kostnader heter detta i den nationalekonomiska retoriken.
            Det står Miljöpartiet för, och det borde partier med borgerligt
            ursprung också göra.
          </note>
          <note>
            Jag drar mig inte för tillkännagivanden från trafikutskottet
            när det finns anledning till det. Vi har stor integritet i utskottet.
            Men att regeringen på sex månader ska åstadkomma det som alliansregeringen
            inte gjorde på åtta år tycker jag kanske är att ta i lite.
          </note>
          <note>
            Jag vill ge rege ringen en chans att göra färdig den maritima
            strategi som man har påbörjat. Om regeringen inte levererar kan
            jag nog ansluta mig till ett tillkännagivande, men regeringen
            måste ha en fair chans att uträtta sitt arbete utan att jagas
            av tillkännagivanden.
          </note>
          <note type="speaker">
            Anf. 93 LARS TYSKLIND (FP) replik:
          </note>
          <note>
            Herr talman! Jag ska ta upp det som nämndes avslutningsvis, nämligen
            behovet av ett tillkännagivande och att man vill ge regeringen
            en chans att fullfölja sitt arbete.
          </note>
          <note>
            Det kan man kanske tycka låter rimligt, men eftersom Karin Svensson
            Smith tillhör ett av de partier som sitter i den så kallade samarbetsrege
            ringen kan man konstatera att allianspart i erna valde att fullfölja
            sitt krav på ett utskottsinitiativ om en tydlig riktl inje till
            regeringen om arbetet därför att vi i utkastet till en nationell
            maritim strategi inte kunde identifiera sjöfarten nämnvärt, nästan
            inte alls. Om man med tydlighet hade talat om de villkorsförbättringar
            som vi diskuterade tidigare hade vi kanske kunnat inta en annan
            hållning.
          </note>
          <note>
            Jag tror nog att Karin Svensson Smith kan dela min uppfattning
            att man när man tar del av utkastet ser att sjöfarten är väldigt
            lite berörd, om ens alls. Vi kanske kan få en liten kommentar
            om det.
          </note>
          <note>
            Vårt krav var egentligen att regeringen skulle återkomma och
            redovisa hur man specifikt tänkte kring sjöfarten och hur man
            tänker jobba med den. Vi är överens på de flesta punkter när det
            gäller hur vi ska jobba vidare.
          </note>
          <note>
            Kan vi få en kommentar från Karin Svensson Smith om hur hon ser
            på utkastet till en nationell maritim strategi – känns det verkligen
            tillfredsställande?
          </note>
          <note type="speaker">
            Anf. 94 KARIN SVENSSON SMITH (MP) replik:
          </note>
          <note>
            Herr talman! Jag kan delvis dela uppfattningen att det var ett
            magert dokument vi fick på vårt bord i trafikutskottet. Men jag
            närvarade vid det maritima möte i Göteborg som också Lars Tysklind
            bevistade och hörde där ministern skissera hur man tänker ta itu
            med detta.
          </note>
          <note>
            Det som är lite nytt och som skiljer en maritim strategi från
            ett dokument som enbart handlar om sjöfarten som näring är att
            man ska försöka integrera skötseln av vårt hav och vår kust och
            turistaspekter rörande vad som händer längs havet med forskning.
            Detta är ett mycket större och mer avancerat grepp än att bara
            se till sjöfarten som näring.
          </note>
          <note>
            Men jag tycker att vi i trafikutskottet ska kunna förvänta oss
            både och. Jag har förhoppningar om att det ska levereras. Annars
            hade jag anslutit mig till kravet på ett tillkännagivande.
          </note>
          <note>
            Jag tycker inte att den tid som har gått sedan regeringen tillträdde
            fram till nu motiverar att man är otålig och säger: Varför har
            ni inte gjort klart på ett halvår det som den förra regeringen
            hade åtta år på sig att göra? Jag tycker att regeringen ska få
            en chans till att leverera.
          </note>
          <note type="speaker">
            Anf. 95 LARS TYSKLIND (FP) replik:
          </note>
          <note>
            Herr talman! Det var egentligen inte det kravet som ställdes
            i vårt förslag till tillkännagivande. Vi ville att regeringen
            ska återkomma med en redogörelse för hur man tänker jobba vidare
            med en nationell sjöfartsstrategi.
          </note>
          <note>
            Vi i Folkpartiet tycker att det är viktigt att vi har en maritim
            strategi med ett brett anslag och att sjöfarten är en del av det.
            Som jag nämnde i mitt anförande finns det en stor potential på
            många områden i anslutning till havet så att vi på ett uthålligt
            och hållbart sätt kan utnyttja det som en resurs.
          </note>
          <note>
            En annan del av diskussionen är att vi ibland tenderar att diskutera
            ett transportslag i taget. Hela vårt arbete är lite stuprörsmässigt
            på det sättet. Som Karin Svensson Smith nämnde i sin replik måste
            vi se det transportslagsövergripande.
          </note>
          <note>
            Jag vill ansluta mig till det som Edward Riedl nämnde. Till syvende
            och sist måste vi utveckla varje transportslag optimalt. Precis
            som han sa är det när allt kommer omkring någon som måste betala
            transporterna. Det är inte bara det att de är lika dyra, utan
            de kan faktiskt bli så dyra att ingen kan utnyttja dem. Svenskt
            näringsliv förlorar sin konkurrenskraft. Det är en annan sak vi
            måste ta med i beräkningen.
          </note>
          <note>
            Vi hade en liknande diskussion om tyngre och längre fordon. Från
            sjöfarten har man sagt att om man tillåter längre och tyngre lastbilar
            kan det mycket väl gynna sjöfarten i och med att man kan köra
            olika typer av containrar när man når vissa punkter.
          </note>
          <note>
            Det är tydligt att saker och ting hänger ihop. Jag tror att Karin
            Svensson Smith i grunden kan dela den uppfattningen. Men jag vet
            att Miljöpartiet även motsätter sig längre och tyngre fordon.
            Det känns direkt kontraproduktivt i sammanhanget.
          </note>
          <note type="speaker">
            Anf. 96 KARIN SVENSSON SMITH (MP) replik :
          </note>
          <note>
            Herr talman! Det här replikskiftet är intressant. Det blir mer
            övergripande och ideologiskt än det vi började med.
          </note>
          <note>
            Frågan är hur dyr en transport får bli. Vi tänker i termer av
            hur det är nu och hur det ser ut för kommande generationer. Vi
            anser att de är våra främsta uppdragsgivare.
          </note>
          <note>
            Vi har ett scenario framför oss där klimatforskarna talar om
            att vi är på väg mot två, tre eller kanske fyra graders höjning.
            Det är för mig dimen ­ sionerande när det gäller hur man ska ordna
            klimat och transporter.
          </note>
          <note>
            Vi har bara ett jordklot. Vi får sätta gränser för hur mycket
            olja vi använder. Vi får ta ut de ekonomiska och juridiska styrmedel
            vi behöver för att ordna transporterna inom ramen för de villkor
            som naturen sätter upp. De kan inte överprövas av oss i Sveriges
            riksdag och heller inte av EU-parlamentet eller FN:s generalförsamling.
          </note>
          <note>
            Sedan tror jag inte att näringslivet på något sätt skulle lida
            av att man transporterar på sjön i stället för på väg. Jag tror
            att det skulle gå alldel es utmärkt för en stor del av transporter
            na av malm, skog och stål , som Sverige har god tillgång på och
            som vår ekonomi och jobben är väldigt beroende av.
          </note>
          <note type="speaker">
            Anf. 97 SUZANNE SVENSSON (S):
          </note>
          <note>
            Herr talman! I dag behandlar vi trafikutskottets betänkande TU11.
            Betänkandet behandlar motioner om sjöfart och fritidsbåtsområdet
            från den allmänna motionstiden 2014. Jag börjar med att yrka bifall
            till utskottets förslag och avslag på samtliga reservationer.
          </note>
          <note>
            Problematiken runt sjöfarten vad gäller regler och myndighetsutövning
            är omfattande. Jag kommer i mitt anförande att peka på några problem
            eller möjligheter som vi tycker borde åtgärdas skyndsamt.
          </note>
          <note>
            Herr talman! En viktig åtgärd för sjöfarten är tonnageskatten,
            som tidigare har sagts. Redan 2006 presenterades ett förslag på
            tonnageskatt. Men utredningen ansågs inte fullständig, och därför
            lämnades den därhän.
          </note>
          <note>
            Man kan i protokoll från debatter och interpellationer genom
            åren läsa hur man hela tiden har lyft frågan om krav på likvärdiga
            konkurrensvillkor, som länder har runt om oss. I dag är det inte
            Cypern och andra mer avlägsna länder som man flaggar ut till,
            utan det är till Danmark, Finland och Färöarna.
          </note>
          <note>
            Precis som har sagts tidigare har den svenska fartygsflottan
            uppvisat en negativ utveckling under senare år, sett till både
            antal fartyg och flottans storlek. I slutet av 2013 var antalet
            svenskflaggade handelsfartyg över 100 bruttoton 339, vilket är
            den lägsta nivån under perioden 1970–2013. Vid 2014 års slut fanns
            105 fartyg med sjöfartsstöd, jämfört med totalt 254 fartyg i december
            2001. Det betyder att en stor andel av den svenska fartygsflottan
            har avregistrerats från det svenska fartygsregistret och flaggats
            ut.
          </note>
          <note>
            Trots att flera partier har debatterat villkoren för sjöfarten
            hände det inte så mycket. Under åren 2009–2012 arbetade de maritima
            branschernas så kallade Sjöfartsforum fram ett maritimt manifest,
            Jobb, kompetens, samhällsnytta . Dokumentet presenterades i januari
            2013.
          </note>
          <note>
            Herr talman! Sverige är ett land med lång kuststräcka. Sjöfarten
            är en viktig del i ett sammanhållet svenskt transportsystem. Ca
            90 procent av Sveriges utrikeshandel sker med hjälp av sjöfart,
            vilket innebär ungefär 180 miljoner ton gods. Ca 30 miljoner passagerare
            per år reser med färja till och från Sverige.
          </note>
          <note>
            Inom den svenska sjöfarten och inom företag kopplade till sjöfarten
            arbetar uppskattningsvis omkring 100 000 personer, vilket också
            har nämnts här tidigare. Med den ökning som sker av transporter
            i vårt land och med de prognoser som finns ser vi att sjöfarten
            kommer att ha en allt viktigare roll framöver.
          </note>
          <note>
            Vad gäller vikten av den maritima strategin, herr talman, verkar
            det finnas en bred samsyn i utskottet. Strategin handlar om att
            ta ett bredare grepp över inte bara sjöfarten utan också hur man
            kan utveckla besöksnäring, turism, olika typer av livsmedelsgrenar
            och annat som har anknytning till den maritima sektorn. Här finns
            också förutsättningar för att bidra till miljökvalitetsmål och
            klimatmål genom att man lägger stort fokus även på hållbarhetsperspektivet.
            Det kan också bidra till nya arbetstillfällen framöver.
          </note>
          <note>
            Arbetet pågår och kommer att presenteras under hösten. Jag har
            själv haft förmånen att kunna delta i en av de hearingar som Näringsdepartementet
            har haft, och det var ett mycket brett anslag som man hade.
          </note>
          <note>
            Herr talman! Det är bra att det numera finns en så bred samstämmighet
            i riksdagen om att det måste vidtas olika åtgärder för att säkra
            den svenska sjöfartsnäringen, där genomförande av tonnageskatten
            är en viktig del. Så har det inte alltid varit.
          </note>
          <note>
            Den färdiga utredningen om tonnageskatt lämnades till regeringen
            den 6 februari i år. Det är ett bra arbete som har gjorts. Utredaren
            har naturligtvis följt regeringens direktiv, men – och det får
            man lasta den förra regeringen för – finansieringen skulle enligt
            direktiven ske inom sjöfartssektorn. Det har fått till följd att
            utredningens förslag är att skatten ska finansieras med pengar
            från fartygsstödet. Det innebär att man ger med den ena handen
            och tar med den andra, eftersom tonnageskatten inte gäller alla
            fartyg. Det skulle innebära att andra som i dag har fartygsstöd
            skulle vara med och finansiera tonnageskatten. Detta har i sin
            tur skapat oro hos dem som bara kan få del av fartygsstödet. Man
            är inom den gruppen beredd att flagga ut dessa fartyg i stället.
            Med det förslaget är det risk för rundgång, och man har inte vunnit
            något alls.
          </note>
          <note>
            Nu är utredningen på remiss, och sluttiden är den 19 maj. Då
            får vi se vad remissvaren säger. Men det viktigt att tonnageskatten
            införs skyndsamt, för att Sverige ska stå sig i övriga Europa
            på ett konkurrensneutralt sätt.
          </note>
          <note>
            Herr talman! Det har funnits önskemål om ett förändrat arbete
            hos Transportstyrelsen, både från näringen och från oss politiker.
            Transportstyrelsen arbetar nu bland annat med att ta fram en strategi
            om förbättrad service och tillgänglighet vid inflaggning när det
            gäller registrering, certifiering och bemanningsbeslut, och Transportstyrelsen
            har tillsatt en så kallad inflaggningslots .
          </note>
          <note>
            En annan fråga som man lyfter som ett problem är 183-dagarsregeln,
            eftersom det kan bli aktuellt med beskattning i arbetslandet,
            i detta fall flaggstaten, enligt de skatteregler som gäller där.
            Den frågan bereds för närvarande på Finansdepartementet. Det gjorde
            det även under er tid. Man har hållit på med den beredningen i
            två år.
          </note>
          <note>
            Vad gäller forskning och utbildning har Trafikverket det övergripande
            ansvaret för forskning inom transportsektorn. Sverige har en stark
            internationell ställning inom sjöfartsteknisk utveckling, där
            fokus ligger på fartygsbränsle, framtidens drivmedel, bränsleeffektivitet
            och åtgärder för att minska sjöfartens utsläpp av luftföroreningar
            och klimatpåverkan.
          </note>
          <note>
            Vid sjöbefälsutbildningar krävs det praktik för att studenter
            ska få behörighet och kunna söka jobb. De senaste åren har antalet
            praktikplatser minskat markant till följd av utflaggningen av
            15 svenska fartyg. Om praktik förläggs på fartyg under andra länders
            flagg belastar kostnaden respektive lärosäte. Regeringen kompenserar
            från och med 2013 Chalmers tekniska högskola och Linnéuniversitetet
            för denna merkostnad med 2 250 000 kronor. Denna ersättning har
            inneburit att ytterligare 25 fartyg nu kan erbjuda praktikplatser.
            Det är viktigt att även fortsättningsvis kunna erbjuda praktikplatser
            på befälsutbildningarna.
          </note>
          <note>
            Utredningen Sjöfartsnäringen och dess konkurrenskraft , som trafikutskottet
            har gjort, lyfter naturligtvis en rad andra punkter som man behöver
            titta på och åtgärda. Men jag lyfter dem inte här och nu, för
            det skulle ta alldeles för lång tid, och regeringen har naturligtvis
            tillgång till utredningen.
          </note>
          <note>
            Herr talman! Den 1 januari i år trädde de nya reglerna för svaveldirektivet
            i kraft för Östersjön. Det handlar om 0,1 procent som högsta svavelhalt.
            Det gäller inte bara Östersjön utan också Engelska kanalen och
            Nordsjön. Detta har varit känt länge. Man har vidtaget åtgärder
            från rederiernas håll, men departementet har inte tagit fram de
            sanktionsavgifter och åtgärder som behövs. Det förefaller märkligt.
            Det arbetet anser vi borde ha varit färdigt när den nya lagen
            trädde i kraft. Det innebär att de som inte har vidtagit åtgärder
            klarar sig från sanktioner och kan fortsätta med sina utsläpp.
            Hur tänkte Alliansen där? Det pågår för närvarande ett arbete
            för att komma till rätta med problemet.
          </note>
          <note>
            Herr talman! Det är viktigt att EU:s regelverk för inlandssjöfarten
            skyndsamt kommer på plats, då det är en viktig transportväg för
            alla de industrier och näringar som använder de inre vattenvägarna.
            Det är ju inte görligt eller önskvärt att transportera godset
            på annat sätt. Det finns ett intresse för att idka inlandssjöfart,
            och det är viktigt att komma igång. Det skulle också i en förlängning
            kunna innebära att mer godstransporter kunde flyttas över till
            sjöfart.
          </note>
          <note>
            Betänkandet innehåller också konkreta förslag på åtgärder inom
            Vänersjöfarten. Eftersom man bara har lyft fram dessa motioner
            i betänkandet lämnar jag den punkten till den revidering som regeringen
            har påbörjat och som ska resultera i en infrastrukturproposition
            2016.
          </note>
          <note>
            Herr talman! Till sist tänkte jag säga något om fritidsbåtssektorn.
            Den första delen handlar om nedskräpning av gamla uttjänta och
            övergivna båtar på båtupptagningsplatser och i naturen. Man låter
            helt enkelt båtarna vara för att det är det lättaste sättet att
            göra sig av med sin båt. Båtarna går med tiden sönder, och både
            människor och djur kan skada sig på dem. Det kan också röra sig
            om läckage av miljöfarligt material.
          </note>
          <note>
            Här är hela utskottet överens om att det är angeläget att åtgärder
            kan vidtas för att minska problemet, och en laglig förbättring
            av möjligheterna att flytta båtar skulle kunna utgöra en sådan
            åtgärd. Utskottet förutsätter därför att regeringen kommer att
            arbeta för att v ia lagstiftningen underlätta flyttning av uttjänta
            och övergivna båtar.
          </note>
          <note>
            Jag vill i detta sammanhang också passa på att tala om att det
            finns bra projekt i Sverige där privata aktörer och intresseorganisationer
            arbetar med lösningar på problemet med övergivna båtvrak. Båtskrotar
            bedriver dessutom ett engagerat arbete för att minska antalet
            övergivna båtar, bland annat genom att initiera projekt i syfte
            att etablera ett nationellt system för återvinning av fritidsbåtar.
          </note>
          <note>
            En annan del av betänkandet handlar om vattenskotrar. I dag finns
            det många typer av vattenskotrar, och en del är stora och tunga
            maskiner. De har starka motorer och kan köras i höga hastigheter,
            och man behöver inte ha några förkunskaper om vare sig fordonet
            eller de regler som gäller till sjöss för att köra dem. Dessutom
            tillkommer det störningar och buller som bland annat riskerar
            att påverka fågellivet i känsliga områden.
          </note>
          <note>
            I nuläget krävs inget förarbevis eller någon åldersgräns för
            att få köra vattenskoter. Ett enigt utskott anser att det är angeläget
            att det så snart som möjligt införs krav på förarbevis. Detta
            förarbevis bör vara fokuserat på att den som framför vattenskotern
            kan göra detta på ett för föraren själv, de personer och det djurliv
            som vistas i närheten säkert och tryggt sätt. Förarbeviset bör
            också inriktas på att föraren ska ha förståelse för hastigheter
            och sjövett.
          </note>
          <note>
            (Applåder)
          </note>
          <note>
            I detta anförande instämde Teres Lindberg, Jasenko Omanovic och
            Leif Pettersson (alla S).
          </note>
          <note type="speaker">
            Anf. 98 ANDERS ÅKESSON (C) replik:
          </note>
          <note>
            Herr talman! Jag tackar Suzanne Svensson för att hon är en mycket
            tydlig talesperson i de viktiga sjöfartsfrågorna. Jag uppfattar
            också att Socialdemokraterna och Suzanne Svensson hårt bejakar
            de höga ambitioner som finns kring inlandssjöfart i vårt land.
            Det är mot bakgrund av det som jag vill ställa min fråga.
          </note>
          <note>
            I Sveriges kanske främsta sjöfartsstad, vad gäller både utrikes
            och inrikes sjöfart upp genom Göta älv, har Socialdemokraterna
            styrt och tagit ansvar för kommunens och stadens utveckling i
            decennier. I den staden – Göteborg – ska Götaälvbron snart ersättas
            eftersom den är i så dåligt skick. Den nya bron ska heta Hisingebron
            och ligga på i princip samma ställe. Skillnaden är att det parti
            som styr, som är samma parti som Suzanne Svensson tillhör, förordar
            att den nya bron ska vara 13 meter hög i stället för 18 meter
            som den nuvarande bron är. Syftet är att vinna mark för exploatering
            av kontor och bostäder. Effekten blir att 18 broöppningar per
            dygn, som i dag renderas av Vänertrafik , ska samsas med en spårvagn
            och en buss en gång per minut. Det är klart att det kommer att
            bli en utomordentlig konflikt och trängsel. Varje Vänerbåt som
            stoppas, hindras eller vars ägare lägger ned innebär att vi får
            100 långtradare eller 15 tåg mer på den här sträckan upp i Vänern.
          </note>
          <note>
            Min fråga till Suzanne Svensson och Socialdemokraterna blir:
            Menar Socialdemokraternas nationella talesperson något som helst
            allvar med sina ambitioner kring inlandssjöfart med tanke på hur
            partikamraterna agerar i landets främsta sjöfartsstad?
          </note>
          <note type="speaker">
            Anf. 99 SUZANNE SVENSSON (S) replik:
          </note>
          <note>
            Herr talman! Det kan tyckas märkligt. Vad som är ännu märkligare
            är de tvister som pågår just nu. Man har överklagat beslut, men
            man har också överklagat vilka som får överklaga. Det är mycket
            olyckligt, som jag ser det. Jag tycker att Vänersjöfarten är viktig,
            och den kommer att bli ännu viktigare i framtiden.
          </note>
          <note>
            En del av de varor som fraktas med hjälp av Vänersjöfarten kommer
            förmodligen inte att fraktas med lastbil, utan den är beroende
            av sjöfarten.
          </note>
          <note>
            Det som händer är alltså lite olyckligt. Samtidigt får vi avvakta
            och se var dessa tvister hamnar.
          </note>
          <note type="speaker">
            Anf. 100 ANDERS ÅKESSON (C) replik:
          </note>
          <note>
            Herr talman! Att det kan tyckas vara märkligt är det minsta man
            kan säga.
          </note>
          <note>
            Suzanne Svensson företräder riksdagens största parti, som för
            närvarande är regeringsbärande. Det är det största partiet i Sveriges
            riksdag, i regeringen och i Sveriges främsta sjöfartsstad. Helt
            uppenbart finns det ingen som helst dialog inom det socialdemokratiska
            partiet om vad man menar med en utvecklad och levande inlandssjöfart.
            Annars borde vi ha kunnat få ett mer uttömmande svar än att det
            pågår rättsliga konflikter i Göteborg om vem som har rätt.
          </note>
          <note>
            Herr talman! Det är ändå så, vilket vi känner till väl, att om
            man har majoritet och ansvar för styret i ett land, en kommun
            eller en stad har man också ansvar lokalt för detaljplanearbetet.
            I det detaljplanearbete som föregår den nya Hisingebron föreskriver
            den socialdemokratiska majoriteten i Göteborgs stad en väsentligt
            lägre bro, vilket kommer att leda till just de konflikter som
            jag tidigare redovisade. Detta innebär en risk för att de som
            i dag bedriver Vänersjöfart lägger av.
          </note>
          <note>
            Finns det någon som helst dialog om de viktigaste sjöfartsfrågorna
            i det parti som Suzanne Svensson företräder som nationell talesperson?
            Det är inte bara fråga om att hålla högtidstal i Sveriges riksdag,
            utan det är också fråga om att göra skillnad i vattnet.
          </note>
          <note type="speaker">
            Anf. 101 SUZANNE SVENSSON (S) replik:
          </note>
          <note>
            Herr talman! Det har naturligtvis funnits en dialog. Jag förutsätter
            också att det fanns en dialog för sju månader sedan, då det fanns
            en annan regering. Jag förutsätter alltså att man diskuterade
            detta även då. Det här är inte någonting som har hänt under dessa
            sju månader, utan det har pågått en tid. Men det är klart att
            det finns en dialog, och vi får helt enkelt se var den landar.
          </note>
          <note type="speaker">
            Anf. 102 LARS TYSKLIND (FP) replik:
          </note>
          <note>
            Herr talman! Jag tycker att det är bra att Suzanne Svensson lyfter
            fram att den förra regeringen visserligen lade fram en handlingsplan.
            Men ungefär samtidigt hade Sjöfartsforum jobbat fram sin strategi.
            Jag tror att det var ungefär samtidigt som Seko Sjöfolk lade fram
            sin rapport.
          </note>
          <note>
            Vad vi kunde konstatera var att näring en, facket och staten
            går någorlunda i takt när det gäller verklighetsbilden. Det är
            naturligtvis en styrka som man måste utnyttja i sammanhanget.
            Det är väl värt att nämna, och det har vi också nämnt i tidigare
            diskussioner.
          </note>
          <note>
            Jag ska anknyta lite till det replikskifte som jag hade med Karin
            Svensson Smith. Varken Folkpartiet eller jag tror att näringslivet
            på något sätt lider av att transportera på sjön – tvärtom. Men
            det som vi nu diskuterar är att få till sådana ramvillkor så att
            det blir möjligt. Det tror jag också att vi är helt eniga om.
          </note>
          <note>
            Det är den diskussionen som vi har. Vi från Folkpartiet och Alliansen
            ser inte att det finns en tydlig inriktning i detta. När det gäller
            tonnageskatten säger även Suzanne Svensson att det var en bra
            utredning. Vi kan nog alla vara eniga om utredningen från 2006,
            även om vi tidigare , när Socialdemokraterna var i opposition
            , har fått höra att tonnageskatten kunde införas i princip vilken
            dag som helst. Men det var inte riktigt sant, utan den här utredningen
            krävdes.
          </note>
          <note>
            Men Suzanne Svensson som företrädare för det största partiet
            i regeringen har kanske ytterligare någonting att berätta om tonnageskatten
            och om det finns något tidsperspektiv. Precis som jag sa i mitt
            anförande tror jag att det kan vara den absolut tydligaste signalen
            till svensk sjöfart att detta beslut kommer på plats så fort som
            möjligt.
          </note>
          <note type="speaker">
            Anf. 103 SUZANNE SVENSSON (S) replik:
          </note>
          <note>
            Herr talman! Först vill jag beklaga att man inte tog tag i den
            utredning som gjordes utan väntade i nästan sju och ett halvt
            år, om det räcker, innan man tillsatte en ny utredning som kunde
            komma med förtydliganden. I vilket fall som helst blev det en
            bra utredning.
          </note>
          <note>
            Jag fick frågan om jag kan lämna några mer uppgifter. Jag vill
            inte föregå någonting. Den 19 maj är remisstiden slut, och sedan
            ska man titta på svaren. En del av svaren kan man väl nästan gissa
            sig till, skulle jag tro, eftersom förslaget innebär att de som
            inte berörs av tonnageskatt ändå ska betala. Det tycker vi inte
            är rimligt att man ska behöva göra. Jag förutsätter att det finns
            en annan lösning.
          </note>
          <note>
            Sedan vet jag att man måste titta på detta med EU och EU:s regler
            så att det inte uppstår någon konflikt. Men oavsett detta vill
            vi så snabbt som möjligt ha en tonnageskatt på plats. Så mycket
            kan jag säga. Sedan vet vi inte riktigt hur lång tid processen
            med EU tar.
          </note>
          <note type="speaker">
            Anf. 104 LARS TYSKLIND (FP) replik:
          </note>
          <note>
            Herr talman! Bara en liten kommentar till detta med finansieringen:
            Jag tror att vi pratar om summan 45 miljoner kronor per år, som
            det har framförts kritik mot. Att det finns med i utredningen
            beror på att det var förutsättningarna för utredningen. Efter
            en remissrunda och det som Suzanne Svensson nu säger är det ju
            fritt att finansiera det på vilket sätt man vill. Bara för att
            det står där kan det inte vara hugget i sten. Så den frågan kan
            man lämna över till processen. Det viktiga är ju att processen
            går framåt i skyndsam takt.
          </note>
          <note>
            Jag tycker att det är väldigt bra att den maritima strategin
            är så bred. Men har Suzanne Svensson några synpunkter på det utkast
            som finns med kopplingar till sjöfarten? Jag upplever i alla fall
            strategin som väldigt svag. Men Suzanne Svensson kanske har någon
            annan kunskap som jag inte har som gör att ma n känner sig tryggare
            än vad vi som har föreslagit att riksdagen ska göra ett tillkännagivande
            gör. Vi vill se att man kommer tillbaka och berättar hur man ska
            göra med tonnageskatten, bemanningsregler och särregler.
          </note>
          <note>
            När det gäller den inre sjöfarten är det absolut största kravet
            från näringen att det ska finnas så få särregler som möjligt.
            Det handlar inte om att sjösäkerheten på något sätt ska äventyras,
            utan ska man kunna ha överfart på de inre vattenvägarna från Göta
            älv och Trollhätte kanal ut i Vänern måste villkoren vara konkurrensmässiga.
            Då kan vi inte i Sverige ha särregler om utrustning och bemanning.
            Det tror jag är en väldigt viktig fråga.
          </note>
          <note type="speaker">
            Anf. 105 SUZANNE SVENSSON (S) replik:
          </note>
          <note>
            Herr talman! Vi driver tonnageskatten lika hårt som ni gör, och
            vi har drivit den till och med lite längre, tror jag. Jag lovar
            att vi inte kommer att släppa taget där .
          </note>
          <note>
            Den maritima strategin var det materialet som fanns i form av
            Powerpoint när statsrådet var i Göteborg på maritima dagen. Då
            bjöd hon in alla som var där att framföra vad de tyckte. Statsrådet
            lovade också att det skulle finnas ett färdigt förslag till hösten.
            Det känns ändå rätt tryggt.
          </note>
          <note>
            Regeringen har inte suttit så länge. När vi var i opposition
            lät vi regeringen få chansen att jobba med de förslag som vi hade
            lagt fram. När det hade gått ett år lade vi fram samma förslag
            igen. Men här har man inte fått chansen över huvud taget, utan
            Alliansen beter sig direkt lite grann som under ett kosläpp ,
            som ystra kalvar. Jag hade förväntat mig att denna initiativkraft
            hade funnits även under den förra mandatperioden.
          </note>
          <note>
            Så jag tror nog att ni kan se tiden an med tillförsikt. När förslagen
            väl kommer kan vi diskutera dem.
          </note>
          <note type="speaker">
            Anf. 106 EMMA WALLRUP (V):
          </note>
          <note>
            Herr talman! Vänsterpartiet kan med glädje stödja förslaget i
            det här betänkandet, då det öppnar för fler fr ågor som vi länge
            har tyckt vara viktiga. Det gäller till exempel förarbevis för
            vattenskotrar, som är mycket efterlängtat. Det behövs nya regleringar
            när nya fordon kommer i bruk – nya fordon som ger stora bullereffekter
            och störningar i de känsliga fågelskyddsområdena och fridfulla
            skärgårdsmiljöerna. Vattenskotrarna har också lett till allvarliga
            tillbud på grund av vårdslös körning, så det är väldigt bra att
            de här reglerna kommer till stånd.
          </note>
          <note>
            Vi inväntar dessutom behandlingen av tonnageskatten, som är en
            vikti g lösning för att hindra att många fartyg flaggar ut och
            flyttas till andra länder. Det finns flera orsaker till utflaggningen,
            och tonnageskatten är en mycket viktig åtgärd som skulle åstadkomma
            skillnad. Vi vill dock att man tittar på finansieringen så att
            den inte drabbar anställningarna. Vi skulle mista svenska jobb
            med den lilla pott som ska tas ut från den del som drabbar försäkring
            av de anställda, som det nu finns möjlighet att göra avdrag för.
            Det tycker vi att man ska titta närmare på.
          </note>
          <note>
            Det är viktigt att vi stöder sjöfartsnäringen. Det är ett mer
            hållbart transportmedel, inte minst för godstransporter. Vi står
            inför en stor klimat ­ utmaning som vi alla känner till. Här är
            det viktigt att vi väljer hållbara transportslag. Vägslitageavgiften
            kan också bidra till en överflyttning från väg till sjöfart, som
            vi alla vet är bättre. Det är inte alls orimligt, och det finns
            också i många andra europeiska länder. Det är också viktigt att
            flot ­ tan ställer om till hållbara transportmedel. Vi bör gynna
            det på många olika sätt.
          </note>
          <note>
            När det gäller de inre vattentransportvägarna vill vi att slussarna
            i Trollhättan renoveras så fort det finns medel för detta. Det
            anser vi också är viktigt, även om vi inte i detta läge stöder
            förslaget eftersom det är en budgetfråga.
          </note>
          <note>
            Svaveldirektivet har varit en mycket viktig motor för att ställa
            om fartygsflottan i dess helhet till mer hållbara transportmedel.
            Här borde politiken stödja en utbyggnad av tankställen för biodrivmedel
            för att ytterligare gynna omställningen.
          </note>
          <note>
            Det är också viktigt att svavelutsläppen följs upp på ett rättvist
            sätt och att sanktioner utgår på ett bra sätt, så att de olika
            redarna känner att det är ett rättvist system och att det lönar
            sig att jobba aktivt med att minska utsläppen. Det kan också gynna
            en ytterligare omställning, om vi har effektiva och bra sanktionsmöjligheter.
          </note>
          <note>
            Den svenska sjöfartsflottan bör få bättre villkor för att den
            ska överleva. Men vi ska inte konkurrera med sämre arbetsmiljö
            genom att tumma på de svenska bemanningsreglerna. Vi ska i stället
            gynna både god arbetsmiljö och ett framåtsyftande arbete för att
            främja ny miljöteknik.
          </note>
          <note>
            Vi är ett litet land, men med en god balans med införd tonnageskatt
            och en väl utbyggd infrastruktur för biodrivmedel kan vi gå före
            och fungera som förebild. Det är den effektivaste metoden för
            ett litet land att påverka andra länder till en sund balans.
          </note>
          <note type="speaker">
            Anf. 107 ANDERS ÅKESSON (C) replik:
          </note>
          <note>
            Herr talman! Tack, Emma Wallrup, för ett mycket engagerat anförande
            om betydelsen av svensk sjöfart och inlandssjöfart! Tack särskilt
            för engagemanget för Trollhätteslussarna , som även jag tog upp
            i mitt anförande! Jag har dessutom uppmärksammat dem på plats
            och är säker på att också Wallrup har gjort det.
          </note>
          <note>
            Jag måste , herr talman, ställa en fråga till Emma Wallrup, som
            företräder Vänsterpartiet i Sveriges riksdag, samma parti som
            är med och styr Göteborgs stad. Av vilken orsak ska vi renovera
            slussarna i Trollhättan, Emma Wallrup? Ert parti vill bygga en
            alltför lå g bro i Göteborg i syfte att kunna exploatera mer central
            mark för bostäder och kontor, och detta till höga markpriser.
            Ni vill sänka den nya Hisingebron så att vi får en mycket tydlig
            konflikt mellan Vänertrafiken , som via Trollhätteslussarna går
            upp genom Göta älv till Vänern, och kollektivtrafiken i centrala
            Göteborg. Det gör ni i syfte att vinna mark för exploatering och
            kunna bygga bostäder och kontor.
          </note>
          <note>
            Herr talman! Det vore intressant att få veta vilka bevekelsegrunder
            Vänsterpartiet nationellt har till att vi ska satsa de 2–4 miljarder
            kronor som det kostar att renovera Trollhätteslussarna med tanke
            på att samma parti tillsammans med Socialdemokraterna och Miljöpartiet
            aktivt driver en politik i Göteborgs stad som innebär att det
            blir en onödig investering.
          </note>
          <note type="speaker">
            Anf. 108 EMMA WALLRUP (V) replik:
          </note>
          <note>
            Herr talman! Det är mer av en lokal fråga. Den hanteras lokalt.
            Man tittar på balansen mellan att få in resurser och att ha råd
            att bygga broar och annat.
          </note>
          <note>
            För mig som vänsterpartist är det viktigt att man bygger på ett
            jämlikt sätt, att man ser till att det inte blir för höga markpriser
            och att vi gynnar hållbara transportmedel. Det finns många vägar
            att nå dit. På lokal nivå jobbar man med dessa frågor. Man har
            en dialog med de andra partierna och försöker komma fram till
            de bästa lösningarna.
          </note>
          <note>
            Jag har inget bättre svar att ge här och nu än att man jobbar
            på bästa sätt och att vi kommer att ha en dialog i frågan.
          </note>
          <note type="speaker">
            Anf. 109 ANDERS ÅKESSON (C) replik:
          </note>
          <note>
            Herr talman! Det här är fantastiskt! Föregående talare sa att
            det kan synas vara märkligt, och nuvarande talare säger att det
            är en lokal fråga.
          </note>
          <note>
            Saken är den, herr talman och Emma Wallrup, att högtidliga anföranden
            i Sveriges riksdag självklart måste ha ett samband med hur vi
            som partiföreträdare uppträder regionalt i Västra Götalandsregionen
            eller lokalt i Göteborgs stad eller i Uppsala i Uppland. Annars
            saknar politiken fullständigt trovärdighet. Vi kan inte framdriva
            diametralt motsatta uppfattningar, handlingslinjer, som totalt
            saboterar.
          </note>
          <note>
            Jag upprepar därför , herr talman , frågan till Emma Wallrup,
            V änsterpartiet . På vilka grunder anser Emma Wallrup, företrädare
            för Vänsterpartiet i Sveriges riksdag, att det är någon som helst
            mening att investera 2–4 miljarder kronor för renovering av Trollhätteslussarna
            när Emma Wallrups partikamrater med stöd av Socialdemokraterna
            och Miljöpartiet i den stad som är främst vad gäller sjöfart i
            vårt land avser att bygga en bro som avsevärt försvårar sjöfarten?
            Hur ser det sambandet ut? Jag förstår det inte, men det kan Emma
            Wallrup säkert förklara.
          </note>
          <note type="speaker">
            Anf. 110 EMMA WALLRUP (V) replik:
          </note>
          <note>
            Herr talman! Det är klart att vi ska ha en helhetssyn och diskutera
            frågan. Nu är Trollhätte kanal inte med i denna budget – den kommer
            troligtvis att komma framöver – och då måste man göra avvägningarna
            för att få en helhetssyn. Det är viktigt att ha det, men i nuläget
            kan jag inte svara för mer än att det är de lokala politikerna
            som har planerat det.
          </note>
          <note>
            Ibland tycker jag att politiken i Sverige är alltför fragmentiserad
            där varje stad tänker på sig och vill ha största möjliga tillväxt.
            Man tänker inte på helheten över landet. Jag kan inte säga om
            så är fallet den här gången, men det är en princip som jag tycker
            är viktig att titta på överlag. Vi behöver sluta med det individuella
            konkurrenstänkande som finns både mellan städer och mellan sektorer
            och i stället försöka bygga helheter och få dem att fungera.
          </note>
          <note>
            Jag har inte i detalj satt mig in i den här frågan eftersom den
            ännu inte ligger i budgeten. Vi tycker att det är viktigt att
            lösa frågan om de inre vattenvägarna. Jag håller med om att Trollhätte
            kanal är en viktig lösning, och därför lyfte jag upp den i mitt
            anförande.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 19.)
          </note>
          <note>
            Ajournering
          </note>
          <note>
            Kammaren beslutade kl. 15.03 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            § 19 Beslut om ärenden som slutdebatterats vid dagens sammanträde
          </note>
          <note>
            UFöU3 Svenskt deltagande i Förenta nationernas stabiliseringsinsats
            i Mali
          </note>
          <note>
            Punkterna 1 och 2
          </note>
          <note>
            Kammaren biföll utskottets förslag.
          </note>
          <note>
            Punkt 3 (Försvarsbudget och vissa humanitära frågor)
          </note>
          <note>
            1. utskottet
          </note>
          <note>
            2. res. (SD)
          </note>
          <note>
            Votering:
          </note>
          <note>
            259 för utskottet
          </note>
          <note>
            42 för res.
          </note>
          <note>
            48 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 5 S, 70 M, 24 MP, 20 C, 20 V, 16 FP, 14 KD
          </note>
          <note>
            För res .: 42 SD
          </note>
          <note>
            Frånvarande: 18 S, 14 M, 7 SD, 1 MP, 2 C, 1 V, 3 FP, 2 KD
          </note>
          <note>
            CU15 Modernare regler för internationell järnvägstrafik
          </note>
          <note>
            I detta ärende hade endast yrkats bifall till utskottets förslag
            till beslut. Förslaget innebar dock överlåtelse av beslutanderätt
            inom EU. Beslutet skulle därför fattas enligt den ordning som
            föreskrivits i 10 kap. 6 § andra stycket regeringsformen. Det
            innebar att beslutet skulle fattas antingen genom att minst tre
            fjärdedelar av de röstande och mer än hälften av riksdagens ledamöter
            röstade ja eller i den ordning som gällde för stiftande av grundlag.
            Utskottet hade förslagit att lagförslaget skulle antas direkt
            med ett enda beslut genom kvalificerad majoritet.
          </note>
          <note>
            Beslutet skulle enligt riksdagsordningen fattas genom votering
            med omedelbar rösträkning.
          </note>
          <note>
            Votering:
          </note>
          <note>
            303 för bifall
          </note>
          <note>
            46 frånvarande
          </note>
          <note>
            Tredje vice talmannen konstaterade att minst tre fjärdedelar
            av de röstande och mer än hälften av riksdagens ledamöter röstat
            ja. Kammaren hade således bifallit utskottets förslag till beslut.
          </note>
          <note>
            Partivis fördelning av rösterna:
          </note>
          <note>
            För bifall: 9 5 S, 70 M, 42 SD, 25 MP, 20 C, 20 V, 17 FP, 14
            KD
          </note>
          <note>
            Frånvarande: 18 S, 14 M, 7 SD, 2 C, 1 V, 2 FP, 2 KD
          </note>
          <note>
            CU16 Förstärkt skydd för fartygspassagerare
          </note>
          <note>
            Kammaren biföll utskottets förslag.
          </note>
          <note>
            JuU19 Arbetet i ständiga kommittén för operativt samarbete i
            frågor som rör den inre säkerheten
          </note>
          <note>
            Kammaren biföll utskottets förslag.
          </note>
          <note>
            JuU23 Brottsbekämpande myndigheters tillgång till informations
            ­ systemet för viseringar (VIS)
          </note>
          <note>
            Punkt 1 (Behöriga myndigheter och villkor för tillgång till uppgifter
            i informationssystemet för viseringar (VIS))
          </note>
          <note>
            1. utskottet
          </note>
          <note>
            2. res. 1 (V)
          </note>
          <note>
            Votering:
          </note>
          <note>
            284 för utskottet
          </note>
          <note>
            20 för res. 1
          </note>
          <note>
            45 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 5 S, 70 M, 42 SD, 25 MP, 20 C, 18 FP, 14 KD
          </note>
          <note>
            För res. 1: 20 V
          </note>
          <note>
            Frånvarande: 18 S, 14 M, 7 SD, 2 C, 1 V, 1 FP, 2 KD
          </note>
          <note>
            Punkterna 2 och 3
          </note>
          <note>
            Kammaren biföll utskottets förslag.
          </note>
          <note>
            Punkt 4 (Årlig redovisning om överföring av uppgifter till tredjeländer)
          </note>
          <note>
            1. utskottet
          </note>
          <note>
            2. res. 3 (FP)
          </note>
          <note>
            Votering:
          </note>
          <note>
            286 för utskottet
          </note>
          <note>
            17 för res. 3
          </note>
          <note>
            46 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 5 S, 70 M, 42 SD, 25 MP, 20 C, 20 V, 14 KD
          </note>
          <note>
            För res. 3: 17 FP
          </note>
          <note>
            Frånvarande: 18 S, 14 M, 7 SD, 2 C, 1 V, 2 FP, 2 KD
          </note>
          <note>
            FiU14 Vidareutnyttjande av information från den offentliga förvaltningen
          </note>
          <note>
            Kammaren biföll utskottets förslag.
          </note>
          <note>
            FiU15 Riksrevisionens årsredovisning för 2014
          </note>
          <note>
            Kammaren biföll utskottets förslag.
          </note>
          <note>
            FiU18 Införande av vissa internationella standarder i penningtvätts
            ­ lagen
          </note>
          <note>
            Kammaren biföll utskottets förslag.
          </note>
          <note>
            FiU29 Grönbok om kapitalmarknadsunionen
          </note>
          <note>
            Kammaren biföll utskottets förslag.
          </note>
          <note>
            KU19 Kommittéberättelse 2015
          </note>
          <note>
            Kammaren biföll utskottets förslag.
          </note>
          <note>
            NU12 Redovisning av elnätsverksamhet
          </note>
          <note>
            Punkt 2 (Allmänt om elmarknaden)
          </note>
          <note>
            1. utskottet
          </note>
          <note>
            2. res. 1 (SD)
          </note>
          <note>
            3. res. 2 (C)
          </note>
          <note>
            Förberedande votering:
          </note>
          <note>
            43 för res. 1
          </note>
          <note>
            20 för res. 2
          </note>
          <note>
            241 avstod
          </note>
          <note>
            45 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            242 för utskottet
          </note>
          <note>
            42 för res. 1
          </note>
          <note>
            20 avstod
          </note>
          <note>
            45 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 5 S, 70 M, 25 MP, 20 V, 18 FP, 14 KD
          </note>
          <note>
            För res. 1: 42 SD
          </note>
          <note>
            Avstod: 20 C
          </note>
          <note>
            Frånvarande: 18 S, 14 M, 7 SD, 2 C, 1 V, 1 FP, 2 KD
          </note>
          <note>
            Punkt 4 (Elcertifikatssystemet)
          </note>
          <note>
            1. utskottet
          </note>
          <note>
            2. res. 4 (SD)
          </note>
          <note>
            Votering:
          </note>
          <note>
            261 för utskottet
          </note>
          <note>
            42 för res. 4
          </note>
          <note>
            46 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 4 S, 70 M, 25 MP, 20 C, 20 V, 18 FP, 14 KD
          </note>
          <note>
            För res. 4: 42 SD
          </note>
          <note>
            Frånvarande: 19 S, 14 M, 7 SD, 2 C, 1 V, 1 FP, 2 KD
          </note>
          <note>
            Punkt 5 (Effektivare nätanslutning)
          </note>
          <note>
            1. utskottet
          </note>
          <note>
            2. res. 5 (M, C, FP, KD)
          </note>
          <note>
            Votering:
          </note>
          <note>
            182 för utskottet
          </note>
          <note>
            122 för res. 5
          </note>
          <note>
            45 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 95 S, 42 SD, 25 MP, 20 V
          </note>
          <note>
            För res. 5: 70 M, 20 C, 18 FP, 14 KD
          </note>
          <note>
            Frånvarande: 18 S, 14 M, 7 SD, 2 C, 1 V, 1 FP, 2 KD
          </note>
          <note>
            Punkt 6 (Tillståndsprocesser vid stamnätsutbyggnad)
          </note>
          <note>
            1. utskottet
          </note>
          <note>
            2. res. 6 (V)
          </note>
          <note>
            Votering:
          </note>
          <note>
            284 för utskottet
          </note>
          <note>
            20 för res. 6
          </note>
          <note>
            45 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 5 S, 70 M, 42 SD, 25 MP, 20 C, 18 FP, 14 KD
          </note>
          <note>
            För res. 6: 20 V
          </note>
          <note>
            Frånvarande: 18 S, 14 M, 7 SD, 2 C, 1 V, 1 FP, 2 KD
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            NU19 Lokala aktionsgrupper
          </note>
          <note>
            Punkt 1
          </note>
          <note>
            Kammaren biföll utskottets förslag.
          </note>
          <note>
            Punkt 2 (Offentlighet, sekretess och tystnadsplikt)
          </note>
          <note>
            1. utskottet
          </note>
          <note>
            2. res. (V)
          </note>
          <note>
            Votering:
          </note>
          <note>
            284 för utskottet
          </note>
          <note>
            20 för res.
          </note>
          <note>
            45 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 5 S, 70 M, 42 SD, 25 MP, 20 C, 18 FP, 14 KD
          </note>
          <note>
            För res .: 20 V
          </note>
          <note>
            Frånvarande: 18 S, 14 M, 7 SD, 2 C, 1 V, 1 FP, 2 KD
          </note>
          <note>
            TU11 Sjöfartsfrågor
          </note>
          <note>
            Punkt 2 (Förutsättningar för svensk sjöfart)
          </note>
          <note>
            1. utskottet
          </note>
          <note>
            2. res. 1 (SD)
          </note>
          <note>
            Votering:
          </note>
          <note>
            261 för utskottet
          </note>
          <note>
            42 för res. 1
          </note>
          <note>
            46 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 4 S, 70 M, 25 MP, 20 C, 20 V, 18 FP, 14 KD
          </note>
          <note>
            För res. 1: 42 SD
          </note>
          <note>
            Frånvarande: 19 S, 14 M, 7 SD, 2 C, 1 V, 1 FP, 2 KD
          </note>
          <note>
            Punkt 3 (Inre vattenvägar)
          </note>
          <note>
            1. utskottet
          </note>
          <note>
            2. res. 2 (M, C, FP, KD)
          </note>
          <note>
            Votering:
          </note>
          <note>
            182 för utskottet
          </note>
          <note>
            122 för res. 2
          </note>
          <note>
            45 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 95 S, 42 SD, 25 MP, 20 V
          </note>
          <note>
            För res. 2: 70 M, 20 C, 18 FP, 14 KD
          </note>
          <note>
            Frånvarande: 18 S, 14 M, 7 SD, 2 C, 1 V, 1 FP, 2 KD
          </note>
          <note>
            Punkt 11 (Köer för båtplats)
          </note>
          <note>
            1. utskottet
          </note>
          <note>
            2. res. 3 (SD)
          </note>
          <note>
            Votering:
          </note>
          <note>
            262 för utskottet
          </note>
          <note>
            42 för res. 3
          </note>
          <note>
            45 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 5 S, 70 M, 25 MP, 20 C, 20 V, 18 FP, 14 KD
          </note>
          <note>
            För res. 3: 42 SD
          </note>
          <note>
            Frånvarande: 18 S, 14 M, 7 SD, 2 C, 1 V, 1 FP, 2 KD
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 20 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 5 maj
          </note>
          <note>
            2014/15:569 Sveriges säkerhetspolitik
          </note>
          <note>
            av Karin Enström (M)
          </note>
          <note>
            till statsminister Stefan Löfven (S)
          </note>
          <note>
            2014/15:570 Smutsiga sjukhus
          </note>
          <note>
            av Karin Rågsjö (V)
          </note>
          <note>
            till statsrådet Gabriel Wikström (S)
          </note>
          <note>
            § 21 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 5 maj
          </note>
          <note>
            2014/15:492 Det ökade förtrycket på Kuba
          </note>
          <note>
            av Maria Weimer (FP)
          </note>
          <note>
            till utrikesminister Margot Wallström (S)
          </note>
          <note>
            2014/15:493 Omsorg och ekonomi för äldre personer
          </note>
          <note>
            av Cecilia Widegren (M)
          </note>
          <note>
            till statsrådet Åsa Regnér (S)
          </note>
          <note>
            2014/15:494 Handläggningstiderna på NFC
          </note>
          <note>
            av Anders Hansson (M)
          </note>
          <note>
            till statsrådet Anders Ygeman (S)
          </note>
          <note>
            § 22 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 6 maj
          </note>
          <note>
            2014/15:460 Återfall i brott
          </note>
          <note>
            av Ellen Juntti (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2014/15:464 Upphandling på Kulturdepartementet
          </note>
          <note>
            av Ann-Charlotte Hammar Johnsson (M)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            2014/15:474 Praktik under lärarutbildning
          </note>
          <note>
            av Krister Örnfjäder (S)
          </note>
          <note>
            till statsrådet Helene Hellmark Knutsson (S)
          </note>
          <note>
            2014/15:472 Utsatta EU-migranter som utnyttjas som arbetskraft
          </note>
          <note>
            av Pia Hallström (M)
          </note>
          <note>
            till arbetsmarknadsminister Ylva Johansson (S)
          </note>
          <note>
            2014/15:477 Fixering av suggor
          </note>
          <note>
            av Catharina Bråkenhielm (S)
          </note>
          <note>
            till statsrådet Sven-Erik Bucht (S)
          </note>
          <note>
            § 23 Kammaren åtskildes kl. 16.15.
          </note>
          <note>
            Förhandlingarna leddes
          </note>
          <note>
            av talmannen från sammanträdets början till och med § 10 anf.
            36 (delvis),
          </note>
          <note>
            av ålderspresidenten därefter till och med § 16,
          </note>
          <note>
            av talmannen därefter till ajourneringen kl. 15.03 och
          </note>
          <note>
            av tredje vice talmannen därefter till sammanträdets slut.
          </note>
          <note>
            Vid protokollet
          </note>
          <note>
            LISA GUNNFORS
          </note>
          <note>
            /Eva-Lena Ekman
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Fastställande av dag för riksmötets start 2015/16
          </note>
          <note>
            § 3 Anmälan om fördröjda svar på interpellationer
          </note>
          <note>
            § 4 Anmälan om granskningsrapport
          </note>
          <note>
            § 5 Ärenden för hänvisning till utskott
          </note>
          <note>
            § 6 Svenskt deltagande i Förenta nationernas stabiliseringsinsats
            i Mali
          </note>
          <note>
            Sammansatta utrikes- och försvarsutskottets betänkande 2014/15:UFöU3
          </note>
          <note>
            Anf. 1 JEFF AHL (SD)
          </note>
          <note>
            Anf. 2 KARIN ENSTRÖM (M)
          </note>
          <note>
            Anf. 3 KENNETH G FORSLUND (S)
          </note>
          <note>
            Anf. 4 PERNILLA STÅLHAMMAR (MP)
          </note>
          <note>
            Anf. 5 KERSTIN LUNDGREN (C)
          </note>
          <note>
            Anf. 6 STIG HENRIKSSON (V)
          </note>
          <note>
            Anf. 7 ALLAN WIDMAN (FP)
          </note>
          <note>
            Anf. 8 JEFF AHL (SD) replik
          </note>
          <note>
            Anf. 9 ALLAN WIDMAN (FP) replik
          </note>
          <note>
            Anf. 10 JEFF AHL (SD) replik
          </note>
          <note>
            Anf. 11 ALLAN WIDMAN (FP) replik
          </note>
          <note>
            Anf. 12 STIG HENRIKSSON (V) replik
          </note>
          <note>
            Anf. 13 ALLAN WIDMAN (FP) replik
          </note>
          <note>
            Anf. 14 STIG HENRIKSSON (V) replik
          </note>
          <note>
            Anf. 15 MIKAEL OSCARSSON (KD)
          </note>
          <note>
            Anf. 16 Försvarsminister PETER HULTQVIST (S)
          </note>
          <note>
            Anf. 17 KARIN ENSTRÖM (M) replik
          </note>
          <note>
            Anf. 18 Försvarsminister PETER HULTQVIST (S) replik
          </note>
          <note>
            Anf. 19 KARIN ENSTRÖM (M) replik
          </note>
          <note>
            Anf. 20 Försvarsminister PETER HULTQVIST (S) replik
          </note>
          <note>
            Anf. 21 ALLAN WIDMAN (FP) replik
          </note>
          <note>
            Anf. 22 Försvarsminister PETER HULTQVIST (S) replik
          </note>
          <note>
            Anf. 23 ALLAN WIDMAN (FP) replik
          </note>
          <note>
            Anf. 24 Försvarsminister PETER HULTQVIST (S) replik
          </note>
          <note>
            Anf. 25 PETER JEPPSSON (S)
          </note>
          <note>
            Anf. 26 LENA ASPLUND (M)
          </note>
          <note>
            Anf. 27 DANIEL BÄCKSTRÖM (C)
          </note>
          <note>
            (Beslut fattades under § 19.)
          </note>
          <note>
            § 7 Modernare regler för internationell järnvägstrafik
          </note>
          <note>
            Civilutskottets betänkande 2014/15:CU15
          </note>
          <note>
            (Beslut fattades under § 19.)
          </note>
          <note>
            § 8 Förstärkt skydd för fartygspassagerare
          </note>
          <note>
            Civilutskottets betänkande 2014/15:CU16
          </note>
          <note>
            (Beslut fattades under § 19.)
          </note>
          <note>
            § 9 Arbetet i ständiga kommittén för operativt samarbete i frågor
            som rör den inre säkerheten
          </note>
          <note>
            Justitieutskottets utlåtande 2014/15:JuU19
          </note>
          <note>
            (Beslut fattades under § 19.)
          </note>
          <note>
            § 10 Brottsbekämpande myndigheters tillgång till informationssystemet
            för viseringar (VIS)
          </note>
          <note>
            Justitieutskottets betänkande 2014/15:JuU23
          </note>
          <note>
            Anf. 28 TORBJÖRN BJÖRLUND (V)
          </note>
          <note>
            Anf. 29 ROGER HADDAD (FP)
          </note>
          <note>
            Anf. 30 HELENE PETERSSON i Stockaryd (S)
          </note>
          <note>
            Anf. 31 ROGER HADDAD (FP) replik
          </note>
          <note>
            Anf. 32 HELENE PETERSSON i Stockaryd (S) replik
          </note>
          <note>
            Anf. 33 ROGER HADDAD (FP) replik
          </note>
          <note>
            Anf. 34 HELENE PETERSSON i Stockaryd (S) replik
          </note>
          <note>
            Anf. 35 KRISTER HAMMARBERGH (M)
          </note>
          <note>
            Anf. 36 ANDERS SCHRÖDER (MP)
          </note>
          <note>
            Anf. 37 JOHAN HEDIN (C)
          </note>
          <note>
            (Beslut fattades under § 19.)
          </note>
          <note>
            § 11 Vidareutnyttjande av information från den offentliga förvaltningen
          </note>
          <note>
            Finansutskottets betänkande 2014/15:FiU14
          </note>
          <note>
            (Beslut fattades under § 19.)
          </note>
          <note>
            § 12 Riksrevisionens årsredovisning för 2014
          </note>
          <note>
            Finansutskottets betänkande 2014/15:FiU15
          </note>
          <note>
            (Beslut fattades under § 19.)
          </note>
          <note>
            § 13 Införande av vissa internationella standarder i penningtvättslagen
          </note>
          <note>
            Finansutskottets betänkande 2014/15:FiU18
          </note>
          <note>
            (Beslut fattades under § 19.)
          </note>
          <note>
            § 14 Grönbok om kapitalmarknadsunionen
          </note>
          <note>
            Finansutskottets utlåtande 2014/15:FiU29
          </note>
          <note>
            (Beslut fattades under § 19.)
          </note>
          <note>
            § 15 Kommittéberättelse 2015
          </note>
          <note>
            Konstitutionsutskottets betänkande 2014/15:KU19
          </note>
          <note>
            Anf. 38 VERONICA LINDHOLM (S)
          </note>
          <note>
            (Beslut fattades under § 19.)
          </note>
          <note>
            § 16 Redovisning av elnätsverksamhet
          </note>
          <note>
            Näringsutskottets betänkande 2014/15:NU12
          </note>
          <note>
            Anf. 39 CECILIE TENFJORD-TOFTBY (M)
          </note>
          <note>
            Anf. 40 MATTIAS BÄCKSTRÖM JOHANSSON (SD)
          </note>
          <note>
            Anf. 41 RICKARD NORDIN (C)
          </note>
          <note>
            Anf. 42 BIRGER LAHTI (V)
          </note>
          <note>
            Anf. 43 PENILLA GUNTHER (KD)
          </note>
          <note>
            Anf. 44 INGEMAR NILSSON (S)
          </note>
          <note>
            Anf. 45 CECILIE TENFJORD-TOFTBY (M) replik
          </note>
          <note>
            Anf. 46 INGEMAR NILSSON (S) replik
          </note>
          <note>
            Anf. 47 CECILIE TENFJORD-TOFTBY (M) replik
          </note>
          <note>
            Anf. 48 INGEMAR NILSSON (S) replik
          </note>
          <note>
            Anf. 49 RICKARD NORDIN (C) replik
          </note>
          <note>
            Anf. 50 INGEMAR NILSSON (S) replik
          </note>
          <note>
            Anf. 51 RICKARD NORDIN (C) replik
          </note>
          <note>
            Anf. 52 INGEMAR NILSSON (S) replik
          </note>
          <note>
            Anf. 53 MATTIAS BÄCKSTRÖM JOHANSSON (SD) replik
          </note>
          <note>
            Anf. 54 INGEMAR NILSSON (S) replik
          </note>
          <note>
            Anf. 55 MATTIAS BÄCKSTRÖM JOHANSSON (SD) replik
          </note>
          <note>
            Anf. 56 INGEMAR NILSSON (S) replik
          </note>
          <note>
            Anf. 57 LISE NORDIN (MP)
          </note>
          <note>
            Anf. 58 CECILIE TENFJORD-TOFTBY (M) replik
          </note>
          <note>
            Anf. 59 LISE NORDIN (MP) replik
          </note>
          <note>
            Anf. 60 CECILIE TENFJORD-TOFTBY (M) replik
          </note>
          <note>
            Anf. 61 LISE NORDIN (MP) replik
          </note>
          <note>
            Anf. 62 MATTIAS BÄCKSTRÖM JOHANSSON (SD) replik
          </note>
          <note>
            Anf. 63 LISE NORDIN (MP) replik
          </note>
          <note>
            Anf. 64 MATTIAS BÄCKSTRÖM JOHANSSON (SD) replik
          </note>
          <note>
            Anf. 65 LISE NORDIN (MP) replik
          </note>
          <note>
            Anf. 66 RICKARD NORDIN (C) replik
          </note>
          <note>
            Anf. 67 LISE NORDIN (MP) replik
          </note>
          <note>
            Anf. 68 RICKARD NORDIN (C) replik
          </note>
          <note>
            Anf. 69 LISE NORDIN (MP) replik
          </note>
          <note>
            Anf. 70 JÖRGEN WARBORN (M)
          </note>
          <note>
            Anf. 71 INGEMAR NILSSON (S) replik
          </note>
          <note>
            Anf. 72 JÖRGEN WARBORN (M) replik
          </note>
          <note>
            Anf. 73 INGEMAR NILSSON (S) replik
          </note>
          <note>
            Anf. 74 JÖRGEN WARBORN (M) replik
          </note>
          <note>
            (Beslut fattades under § 19.)
          </note>
          <note>
            § 17 Lokala aktionsgrupper
          </note>
          <note>
            Näringsutskottets betänkande 2014/15:NU19
          </note>
          <note>
            Anf. 75 HÅKAN SVENNELING (V)
          </note>
          <note>
            Anf. 76 MATTIAS JONSSON (S)
          </note>
          <note>
            Anf. 77 ANN-CHARLOTTE HAMMAR JOHNSSON (M)
          </note>
          <note>
            Anf. 78 PAVEL GAMOV (SD)
          </note>
          <note>
            (Beslut fattades under § 19.)
          </note>
          <note>
            § 18 Sjöfartsfrågor
          </note>
          <note>
            Trafikutskottets betänkande 2014/15:TU11
          </note>
          <note>
            Anf. 79 EDWARD RIEDL (M)
          </note>
          <note>
            Anf. 80 JIMMY STÅHL (SD)
          </note>
          <note>
            Anf. 81 ANDERS ÅKESSON (C)
          </note>
          <note>
            Anf. 82 LARS TYSKLIND (FP)
          </note>
          <note>
            Anf. 83 ROBERT HALEF (KD)
          </note>
          <note>
            Anf. 84 KARIN SVENSSON SMITH (MP)
          </note>
          <note>
            Anf. 85 ANDERS ÅKESSON (C) replik
          </note>
          <note>
            Anf. 86 KARIN SVENSSON SMITH (MP) replik
          </note>
          <note>
            Anf. 87 ANDERS ÅKESSON (C) replik
          </note>
          <note>
            Anf. 88 KARIN SVENSSON SMITH (MP) replik
          </note>
          <note>
            Anf. 89 EDWARD RIEDL (M) replik
          </note>
          <note>
            Anf. 90 KARIN SVENSSON SMITH (MP) replik
          </note>
          <note>
            Anf. 91 EDWARD RIEDL (M) replik
          </note>
          <note>
            Anf. 92 KARIN SVENSSON SMITH (MP) replik
          </note>
          <note>
            Anf. 93 LARS TYSKLIND (FP) replik
          </note>
          <note>
            Anf. 94 KARIN SVENSSON SMITH (MP) replik
          </note>
          <note>
            Anf. 95 LARS TYSKLIND (FP) replik
          </note>
          <note>
            Anf. 96 KARIN SVENSSON SMITH (MP) replik
          </note>
          <note>
            Anf. 97 SUZANNE SVENSSON (S)
          </note>
          <note>
            Anf. 98 ANDERS ÅKESSON (C) replik
          </note>
          <note>
            Anf. 99 SUZANNE SVENSSON (S) replik
          </note>
          <note>
            Anf. 100 ANDERS ÅKESSON (C) replik
          </note>
          <note>
            Anf. 101 SUZANNE SVENSSON (S) replik
          </note>
          <note>
            Anf. 102 LARS TYSKLIND (FP) replik
          </note>
          <note>
            Anf. 103 SUZANNE SVENSSON (S) replik
          </note>
          <note>
            Anf. 104 LARS TYSKLIND (FP) replik
          </note>
          <note>
            Anf. 105 SUZANNE SVENSSON (S) replik
          </note>
          <note>
            Anf. 106 EMMA WALLRUP (V)
          </note>
          <note>
            Anf. 107 ANDERS ÅKESSON (C) replik
          </note>
          <note>
            Anf. 108 EMMA WALLRUP (V) replik
          </note>
          <note>
            Anf. 109 ANDERS ÅKESSON (C) replik
          </note>
          <note>
            Anf. 110 EMMA WALLRUP (V) replik
          </note>
          <note>
            (Beslut fattades under § 19.)
          </note>
          <note>
            Ajournering
          </note>
          <note>
            Återupptagna förhandlingar
          </note>
          <note>
            § 19 Beslut om ärenden som slutdebatterats vid dagens sammanträde
          </note>
          <note>
            UFöU3 Svenskt deltagande i Förenta nationernas stabiliseringsinsats
            i Mali
          </note>
          <note>
            CU15 Modernare regler för internationell järnvägstrafik
          </note>
          <note>
            CU16 Förstärkt skydd för fartygspassagerare
          </note>
          <note>
            JuU19 Arbetet i ständiga kommittén för operativt samarbete i
            frågor som rör den inre säkerheten
          </note>
          <note>
            JuU23 Brottsbekämpande myndigheters tillgång till informationssystemet
            för viseringar (VIS)
          </note>
          <note>
            FiU14 Vidareutnyttjande av information från den offentliga förvaltningen
          </note>
          <note>
            FiU15 Riksrevisionens årsredovisning för 2014
          </note>
          <note>
            FiU18 Införande av vissa internationella standarder i penningtvättslagen
          </note>
          <note>
            FiU29 Grönbok om kapitalmarknadsunionen
          </note>
          <note>
            KU19 Kommittéberättelse 2015
          </note>
          <note>
            NU12 Redovisning av elnätsverksamhet
          </note>
          <note>
            NU19 Lokala aktionsgrupper
          </note>
          <note>
            TU11 Sjöfartsfrågor
          </note>
          <note>
            § 20 Anmälan om interpellationer
          </note>
          <note>
            § 21 Anmälan om frågor för skriftliga svar
          </note>
          <note>
            § 22 Anmälan om skriftliga svar på frågor
          </note>
          <note>
            § 23 Kammaren åtskildes kl. 16.15.
          </note>
          <note>
            Tryck: Elanders, Vällingby 2015
          </note>
        </div>
      </body>
    </text>
  </TEI>
</teiCorpus>
