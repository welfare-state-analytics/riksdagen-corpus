<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201415</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201415</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201415--69</head>
          <docDate when="2015-03-10">2015-03-10</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollen för den 19 och 20 februari justerades.
          </note>
          <note>
            § 2 Avsägelse
          </note>
          <note>
            Tredje vice talmannen meddelade att Johan Pehrson (FP) avsagt
            sig uppdraget som suppleant i EU-nämnden.
          </note>
          <note>
            Kammaren biföll denna avsägelse.
          </note>
          <note>
            § 3 Anmälan om subsidiaritetsprövning
          </note>
          <note>
            Tredje vice talmannen anmälde att utdrag ur prot. 2014/15:23
            för torsdagen den 5 mars i ärende om subsidiaritetsprövning av
            EU-förslag hade kommit in från miljö- och jordbruksutskottet.
          </note>
          <note>
            § 4 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2014/15:340
          </note>
          <note>
            Till riksdagen
          </note>
          <note>
            Interpellation 2014/15:340 Offensiv finanspolitik till följd
            av minusräntan
          </note>
          <note>
            av Niklas Wykman (M)
          </note>
          <note>
            Interpellationen kommer att besvaras tisdagen den 7 april 2015.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Stockholm den 5 mars 2015
          </note>
          <note>
            Finansdepartementet
          </note>
          <note>
            Magdalena Andersson (S)
          </note>
          <note>
            Enligt uppdrag
          </note>
          <note>
            Rikard Jermsten
          </note>
          <note>
            Expeditions- och rättschef
          </note>
          <note>
            Interpellation 2014/15:351
          </note>
          <note>
            Till riksdagen
          </note>
          <note>
            Interpellation 2014/15:351 Konskevenser av borttagande av den
            s.k. bortre parentesen i sjukförsäkringen
          </note>
          <note>
            av Mats Persson (FP)
          </note>
          <note>
            Interpellationen kommer att besvaras tisdagen den 7 april 2015.
          </note>
          <note>
            Skälet till dröjsmå l et är redan inbokade engagemang.
          </note>
          <note>
            Stockholm den 6 mars 2015
          </note>
          <note>
            Socialdepartementet
          </note>
          <note>
            Annika Strandhäll (S)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditions- och rättschef
          </note>
          <note>
            § 5 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Civilutskottets betänkande
          </note>
          <note>
            2014/ 15:CU 7 Bostadspolitik
          </note>
          <note>
            Finansutskottets utlåtande
          </note>
          <note>
            2014/ 15:FiU 16 En investeringsplan för Europa
          </note>
          <note>
            Miljö- och jordbruksutskottets betänkanden
          </note>
          <note>
            2014/ 15:MJU 4 Vattenvård
          </note>
          <note>
            2014/ 15:MJU 7 Kemikaliepolitik
          </note>
          <note>
            2014/ 15:MJU 8 Avfall och kretslopp
          </note>
          <note>
            Konstitutionsutskottets betänkande
          </note>
          <note>
            2014/ 15:KU 8 Allmänna helgdagar m.m.
          </note>
          <note>
            Försvarsutskottets betänkande
          </note>
          <note>
            2014/ 15:FöU 7 Vissa frågor om Försvarsmaktens personal
          </note>
          <note>
            Skatteutskottets betänkanden
          </note>
          <note>
            2014/ 15:SkU 12 Beskattning av flygbränsle och fartygsbränsle
          </note>
          <note>
            2014/ 15:SkU 16 Inkomstskatt
          </note>
          <note>
            § 6 Svar på interpellation 2014/15:282 om Jernhusens konkurrens
            med privata bolag
          </note>
          <note type="speaker">
            Anf. 1 Närings- och innovationsminister MIKAEL DAMBERG (S):
          </note>
          <note>
            Fru talman! Penilla Gunther har frågat mig på vilket sätt jag
            tänker säkerställa att statliga Jernhusen – och andra statliga
            bolag – följer den konkurrenslagstiftning som riksdagen har beslutat
            ska gälla. Jag vill upplysningsvis informera om att arbetet inom
            regeringen är fördelat så att det är finansmarknads- och konsumentminister
            Per Bolund som ansvarar för förvaltningen av Jernhusen AB. Jag
            ansvarar för en enhetlig ägarpolitik avseende bolag med statligt
            ägande, och det är i den egenskapen som jag svarar på interpellationen.
          </note>
          <note>
            Bakgrunden är att Jernhusen i januari innevarande år vann Trafikverkets
            upphandling som innebär att Jernhusen får en nyttjanderätt med
            möjlighet att sätta upp reklambärare på specificerade platser,
            tågperronger, och att sälja reklammedia i dessa.
          </note>
          <note>
            Bedömningen av de inkomna offerterna har gjorts av Trafikverket,
            och jag utgår ifrån att denna bedömning har gjorts dels utifrån
            kraven uppställda i förfrågningsunderlaget, dels ur ett upphandlingsrättsligt
            perspektiv. Vidare har vi i Sverige en väl etablerad rättspraxis
            för överprövning av myndigheters beslut och därmed offentliga
            upphandlingar. Vid misstanke om en överträdelse av konkurrenslagen
            kan man vända sig till Konkurrensverket för prövning.
          </note>
          <note>
            Jernhusen lyder, i likhet med övriga bolag med statligt ägande,
            under samma lagar och regler som privatägda aktiebolag. Vidare
            finns det särskilda regler i konkurrenslagen, 2008:579, som hanterar
            konkurrensbegränsande offentlig säljverksamhet. Dessa innebär
            i korthet att domstol kan förbjuda staten, kommuner och landsting
            att sälja varor och tjänster på ett sätt som begränsar konkurrensen.
            Även uthyrning innefattas. Utöver tillämplig lag har Jernhusen
            att följa statens ägarpolicy och riktlinjer för företag med statligt
            ägande, vilket bland annat innebär att bolaget ska agera långsiktigt,
            effektivt och lönsamt och i övrigt agera på ett sätt så att bolaget
            åtnjuter offentligt förtroende.
          </note>
          <note>
            I Jernhusens bolagsordning framgår, såsom som interpellanten
            anger, att bolaget ska, inom ramen för kravet på affärsmässighet,
            vara ett ledande företag i utvecklingen av den svenska transportsektorn
            med anknytning till järnväg i syfte att främja och stödja kollektivt
            resande och godstransporter på järnväg. Därutöver anger bolagsordningen
            att Jernhusen ska tillhandahålla tjänster med anknytning till
            kollektivt resande och därmed förenlig verksamhet. Jernhusens
            vision för reklametableringar i resenärsmiljö innebär att arbeta
            för en enhetlig station, och i det finns ett värde att även inkludera
            perrongerna.
          </note>
          <note>
            I likhet med ett flertal av de statligt ägda bolagen agerar Jernhusen
            på en konkurrensutsatt marknad. Ett av statens viktigaste verktyg
            för en aktiv och professionell ägarstyrning är att fastställa
            och följa upp tydliga mål. Det övergripande syftet med målen är
            att verksamheten i bolagen bedrivs effektivt och långsiktigt.
            För de bolag som verkar på konkurrensutsatta marknader ska de
            ekonomiska målen också bidra till att ge bolaget marknadsmässiga
            villkor och därmed säkerställa att konkurrens sker på lika villkor.
            Jernhusen har bland annat som mål att leverera en avkastning på
            eget kapital på 12 procent, vilket bedöms vara såväl ambitiöst
            som rimligt ur ett marknadsperspektiv.
          </note>
          <note type="speaker">
            Anf. 2 PENILLA GUNTHER (KD):
          </note>
          <note>
            Fru talman! Jag vill naturligtvis tacka näringsministern för
            svaret, och jag vill vara den första att hålla med om att det
            är viktigt att konkurrens sker på lika villkor på konkurrensutsatta
            marknader. Därför är jag lite förvånad över svaret från näringsministern
            när det gäller Jernhusens agerande. Jag vill peka på riskerna.
            Om vi uppmuntrar statliga bolag att etablera sig på nya marknader,
            och de därmed börjar konkurrera ut privata företag för att leverera
            högre avkastning till staten, innebär det med all säkerhet att
            de bryter mot konkurrenslagen, vilket knappast kan vara en uppgift
            som de statliga företagen har fått av sina ägare.
          </note>
          <note>
            I detta fall anser jag att det inte går att bortse från att Jernhusen
            faktiskt bryter mot konkurrenslagen. De har med sitt agerande
            snedvridit konkurrensen på reklammarknaden. Det går inte heller
            att bortse från att Jernhusen är beredda att etablera sig på detta
            område, trots en ekonomisk förlustkalkyl i uppdraget för Trafikverket.
            Det finns nämligen ingenting i detta avtal som säger att det skulle
            gå att få något slags vinst i det hela, och det är kanske inte
            heller ett effektivt sätt att hantera skattebetalarnas pengar.
          </note>
          <note>
            Dessutom finns det en risk i och med detta att Jernhusen har
            agerat i strid med EU:s statsstödsregler. Genom att agera garant
            för den privata aktör som de samverkar med får den aktören särskilt
            förmånliga villkor.
          </note>
          <note>
            De som har följt mig i debatten tidigare vet att jag har uppmärksammat
            olika fall där både myndigheter och offentliga bolag inte har
            lyckats så bra på detta område med just konkurrens. Så sent som
            i januari talade jag om vikten av att titta på vilken typ av kärnverksamhet
            som ägaren, staten, ska ägna sig åt i sina bolag.
          </note>
          <note>
            Det gör mig oroad när jag märker att det finns en trend som faktiskt
            går i motsatt riktning till vad som är sunt.
          </note>
          <note>
            Jag har följt bland annat myndigheten Kriminalvården som genom
            prisdumpning har etablerat sig på stortvättsmarknaden och utan
            vinster har konkurrerat ut privata tvättaktörer i Göteborgsregionen.
            Jag har träffat flera av dem och vet att det är en realitet.
          </note>
          <note>
            I detta fall handlar det alltså om ett statligt bolag som försöker
            plocka marknadsandelar genom att vinna i offentlig upphandling.
            Jag vill inte kasta någon skugga över hur Trafikverket har upphandlat.
            Men här är uppgifterna offentliga, och det går inte att tolka
            Jernhusens agerande på något annat sätt än att själva uppdraget
            inte ska ge någon vinst utan bara syftar till att ge dem en större
            del av denna marknad. Detta är, enligt min mening, inte förenligt
            med lagen.
          </note>
          <note>
            Därför fråga jag återigen näringsministern vad han önskar göra
            för att säkerställa att statliga Jernhusen och andra statliga
            bolag ska följa den konkurrenslagstiftning som riksdagen har beslutat
            ska gälla.
          </note>
          <note type="speaker">
            Anf. 3 Närings- och innovationsminister MIKAEL DAMBERG (S):
          </note>
          <note>
            Fru talman! Jag tackar för följdfrågorna. Det som jag har försökt
            konstatera i interpellationssvaret är att jag som ansvarig minister
            för ägarfrågor inte är inne och avgör enskilda beslut i enskilda
            bolag, utan det är bolaget som har genomfört den aktuella affären,
            och det är styrelsen som har bedömt att den här affären är förenlig
            med bolagets verksamhetsmål. I bolagsordningen anges det bland
            annat att bolaget kan erbjuda tjänster med anknytning till kollektivt
            resande.
          </note>
          <note>
            De reklamplatser som nu upplåts av Trafikverket är belägna på
            plattformar och plattformsförbindelser och därmed med anknytning
            till just sta ­ tionerna.
          </note>
          <note>
            Jernhusen har sedan tidigare en medieaffär som omhändertar och
            säljer utrymme på alla reklamplatser inom de egna stationerna.
            Utifrån detta perspektiv anger bolaget att det här är inom ramen
            för den bolagsordning som gäller inom i princip den verksamhet
            som man bedriver på stationer när man har dessa tjänster med anknytning
            till verksamheten i bolaget.
          </note>
          <note>
            Det jag vill vara noga med att säga är att jag inte gör bedömningar
            av om det är rätt eller fel. Det finns andra som gör de bedömningarna.
            Jag är i mitt svar tydlig med att alla statliga bolag, men också
            privata bolag, ska följa de lagar och regler som gäller. Det är
            extra viktigt att statliga bolag agerar föredömligt för att åtnjuta
            allmänhetens förtroende.
          </note>
          <note>
            När det gäller lönsamhetsfrågan är jag noga med att säga att
            vi har satt ett avkastningskrav på det här bolaget som vi bedömer
            är både ambitiöst och sätter verksamheten under väldigt affärsmässiga
            villkor – 12 procent gör att bolaget inte kan ägna sig åt verksamhet
            som är olönsam eller på något sätt inte konkurrerar med de andra
            aktörerna på marknaden.
          </note>
          <note>
            Det är alltså vår bedömning, men jag är noga med att säga följande:
            Finns det bedömningar att det här inte har skett enligt regelverket
            finns också regler och lagar för hur man överklagar de upphandlingar
            som har gjorts. Det får prövas i juridisk ordning.
          </note>
          <note>
            Mitt besked är att bolag ska följa lagar och regler och att det
            är styrelsen som ansvarar för de affärer som genomförs i bolagen.
            Styrelsen i det aktuella fallet har angett att man gör det här
            inom ramen för bolagets verksamhetsmål.
          </note>
          <note type="speaker">
            Anf. 4 PENILLA GUNTHER (KD):
          </note>
          <note>
            Fru talman! Jag tackar för svaret. Det är intressant att konstatera,
            vilket näringsministern inte kommenterade i sitt svar, att Jernhusen
            har varit väldigt uträkna n de i det här fallet. Man har nämligen
            etablerat ett dotterbolag som hanterar just de här sakerna med
            reklammarknaden, så det är klart att det finns en tydlig och klar
            tanke hos Jernhusens styrelse bakom hur man har agerat i det här
            fallet.
          </note>
          <note>
            Om man har etablerat ett dotterbolag med särskild verksamhet,
            som ska hantera just reklamutrymmena på fastigheterna, innebär
            det att man har tänkt att någonting ska göras i det extra bolaget.
            Det handlar bara om att just ta ett uppdrag på en annars helt
            kommersiell och privat marknad.
          </note>
          <note>
            Återigen uppstår alltså frågan hur ett statligt fastighetsbolag
            som har hand om fastigheter i första hand på stationer har tänkt
            när det samtidigt vill ha en så att säga inhouseverksamhet , som
            uppenbarligen inte behöver ge någon större avkastning utan kan
            ta på sig uppdrag som inte ska ge någon vinst över huvud taget.
          </note>
          <note>
            Om Jernhusen själv står för investeringsrisker och den privata
            aktören deltar med begränsat risktagande kan vi också fundera
            över statsstödsreglerna, som talar om att man inte får gynna privata
            aktörer genom särskilt förmånliga villkor. Dessutom skulle samarbetet
            i sig kunna vara konkurrensbegränsande på det här viset, eftersom
            Jernhusen Media och den privata aktören har lämnat ett gemensamt
            anbud för att minska konkurrensen och sedan dela på uppdraget.
            Det är alltså lite mer komplicerat än vad jag tycker att näringsministern
            gör gällande.
          </note>
          <note>
            Jag tar i alla fall allvarligt på detta, för om vi ger signaler
            till våra andra statliga bolag om att det här förfarandet är okej
            kan det naturligtvis få fler och mer allvarliga konsekvenser i
            och med att andra statliga bolag skulle kunna tänka sig att göra
            likadant. Mina ytterligare frågor är därför: Vad gör vi åt det
            här? Vad säger näringsministern om att man faktiskt bildar ett
            dotterbolag för att säkerställa en helt ny marknad för det som
            i övrigt är ett fastighetsbolag som inte har med frågan att göra?
          </note>
          <note type="speaker">
            Anf. 5 Närings- och innovationsminister MIKAEL DAMBERG (S):
          </note>
          <note>
            Fru talman! Jag läser om verksamhetsmålet i Jernhusens bolagsordning.
            I § 3 Verksamhet står det:
          </note>
          <note>
            ”Bolaget ska, inom ramen för kravet på affärsmässighet, vara
            ett ledan ­ de företag i utvecklingen av den svenska transportsektorn
            med anknytning till järnväg i syfte att främja och stödja kollektivt
            resande och godstransporter på järnväg. Bolaget ska direkt eller
            indirekt genom dotter- och intressebolag utveckla, förvalta och
            äga fastigheter, tillhandahålla fastighetsrelaterade tjänster
            och andra tjänster med anknytning till kollektivt resande och
            godstransporter på järnväg samt att bedriva därmed förenlig verksamhet.”
          </note>
          <note>
            Det är detta bolagsstyrelsen har att arbeta efter. Bolagsstyrelsen
            har då motiverat och, precis som beskrivs av interpellanten, sagt
            att en del av detta är att upprätthålla enhetliga perronger och
            jobba med intrycket av detta. Det är en del av att tillhandahålla
            tjänster som gör det mer attraktivt att resa kollektivt och bedriva
            den verksamhet Jernhusen gör. Man har också haft medieaffären
            under en tid, för att just sälja reklamutrymme och så.
          </note>
          <note>
            Skulle det visa sig att man vill pröva juridiskt om ett bolag,
            statligt eller privat, har brutit mot några regler – för statliga
            bolag kan det handla om både konkurrenslagstiftning och statsstödsregler
            – ska det prövas. Det måste då göras på ett korrekt sätt. Det
            jag som näringsminister är noga med är att jag lägger ansvaret
            i händerna på styrelsen, för det är styrelsen som har att såväl
            förvalta vad bolaget ska bedriva för verksamhet som följa de lagar
            och regler som gäller.
          </note>
          <note>
            Jag vill vara tydlig med att statliga företag ska agera affärsmässigt
            och att vi ska ha avkastningskrav som gör att bolagen agerar affärsmässigt.
            Det ska inte finnas utrymme för dem att agera på ett sätt som
            gör att de snedvrider konkurrensen på marknaderna. Om det är så
            att man tror att det har förekommit något icke-korrekt när det
            gäller lagstiftning skulle jag nog alltså ändå råda interpellanten
            att låta det prövas i rätt ordning. Det är inte min sak som näringsminister
            att göra juridiska bedömningar av hur lagstiftningen ska tolkas.
          </note>
          <note type="speaker">
            Anf. 6 PENILLA GUNTHER (KD):
          </note>
          <note>
            Fru talman! Det vi ser exempel på, vilket jag har försökt visa
            på i min interpellation, är just en aktör som tolkat sitt verksamhetsområde
            på ett väldigt kreativt sätt.
          </note>
          <note>
            Näringsministern menar att fastighetsbolaget Jernhusen har en
            vision om att som reklamaktör skapa en enhetlig stationsmiljö.
            Det hade natur ­ ligtvis inte varit något som helst problem om
            det hade handlat om privata aktörer som var inblandade. Nu handlar
            det dock om ett statligt fastighets ­ bolag som etablerar sig
            på en redan fungerande reklammarknad och där ­ igenom har svarat
            på ett anbud tillsammans med en annan privat aktör – och genom
            det skapat en osund konkurrens.
          </note>
          <note>
            Den statliga flygplatsaktören Swedavia har även tagit efter Jernhusen
            Media och gör samma sak på sina flygplatser; jag hade kunnat ta
            med det i samma interpellation. Det är bara ytterligare ett exempel.
            Det handlar alltså om en aktör som har till uppgift att ta hand
            om sina fastigheter men startar egen inhousereklamverksamhet .
          </note>
          <note>
            Man kan ju ställa frågan varför. Blir det billigare? Blir det
            bättre? Ja, det måste naturligtvis varje bolag svara på, men min
            poäng i allt detta är följande: Om vi inte tar vara på de här
            varningssignalerna inom statliga företag och myndigheter – och
            kanske kommuner, som vi också vet inte hanterar allt så bra enligt
            konkurrenslagstiftningen – kan det finnas en risk att fler aktörer
            kommer att tycka att det är helt okej att etablera fler inhouseverksamheter
            av olika slag, som konkurrerar med andra.
          </note>
          <note type="speaker">
            Anf. 7 Närings- och innovationsminister MIKAEL DAMBERG (S):
          </note>
          <note>
            Fru talman! Jag tror att interpellanten och jag egentligen är
            överens om att ansvaret för att göra de här bedömningarna bör
            ligga på bolagsstyrelserna. Annars hamnar vi nämligen i en svårstyrd
            verksamhet där regering ­ en ska gå in till exempel i alla statliga
            bolag och avgöra vilken verksamhet som ska vara inhouse och vilken
            som ska handlas upp i de statliga bolagen. Jag tror att det skulle
            vara en väldigt ineffektiv styrning. Jag tror att det är mycket
            tydligare att lägga ansvaret där det hör hemma, det vill säga
            i styrelsen. Styrelsen måste fatta beslut om hur verksamheten
            bedrivs på ett effektivt sätt.
          </note>
          <note>
            Jag tror också att det är lite farligt om man går för långt i
            den här logiken och säger att statliga bolag aldrig får samarbeta
            med privata aktörer. Det blir en väldigt märklig ordning , eftersom
            flera av de statliga bolagen har olika samarbeten även med privata
            aktörer. Det är en del av deras sätt att bedriva verksamhet och
            fungera på en konkurrensutsatt marknad, precis som alla andra.
          </note>
          <note>
            Jag tror alltså att det är viktigt att ha en lagstiftning på
            plats som såväl reglerar konkurrens och statsstöd som lägger ansvaret
            på bolagen och bolagsstyrelserna att hantera detta på ett föredömligt
            sätt – men också med de förväntningar vi har när det gäller avkastningskrav.
          </note>
          <note>
            Det kanske har kommit bort lite grann, men jag har försökt att
            säga det flera gånger: Givet att Jernhusen getts ett avkastningskrav
            på 12 procent begränsar det vad man kan göra med verksamheten.
            Man måste ha verksamhet som genererar intäkter och är lönsam.
            Det går inte att bedriva verksamhet som inte är lönsam och därmed
            indirekt snedvrida konkurrensen. Genom att ställa tuffa men relevanta
            avkastningskrav garanterar vi att de statliga bolagen agerar konkurrenskraftigt.
          </note>
          <note>
            Överläggningen var härmed avslutad.
          </note>
          <note>
            § 7 Svar på interpellation 2014/15:304 om risk för färre unga
            entreprenörer
          </note>
          <note type="speaker">
            Anf. 8 Närings- och innovationsminister MIKAEL DAMBERG (S):
          </note>
          <note>
            Fru talman! Jörgen Warborn har frågat mig om jag delar Alliansens
            mening när det gäller entreprenörskapspotentialen på yrkeshögskolor
            och, om så är fallet, vilka åtgärder jag avser att vidta för att
            Drivhuset ska kunna öka sina insatser vid fler yrkeshögskolor
            trots regeringens kraftiga minskning av de budgetmedel som Alliansen
            hade avsatt.
          </note>
          <note>
            Låt mig börja med att konstatera att jag instämmer fullständigt
            i att unga som vill starta eget ska uppmuntras i hela utbildningssystemet,
            inklusive utbildningarna inom yrkeshögskolan.
          </note>
          <note>
            När det gäller budgeten föreslog regeringen i budgetpropositionen
            för 2015 en satsning om 20 miljoner kronor per år under 2015–2018
            för unga kvinnors och mäns företagande, det vill säga lika mycket
            som de borgerliga partierna. Det rör sig alltså inte om någon
            neddragning på det aktuella område t .
          </note>
          <note>
            Medlen tilldelas Tillväxtverket och Statens skolverk som har
            i uppgift att främja ungas entreprenörskap. Medelstillskottet
            ska användas för verksamhetsstöd till aktörer som arbetar operativt
            med att främja företagande bland ungdomar. Detta har även näringsutskottet
            ställt sig bakom i sitt betänkande 2014/ 15:NU 1.
          </note>
          <note>
            I Tillväxtverkets regleringsbrev för 2015 anges att myndigheten
            ska använda minst 4 miljoner kronor för verksamhetsstöd till organisationer
            som operativt arbetar med att främja företagande bland ungdomar
            i högre utbildning. Det kan handla om såväl Drivhuset som andra
            aktörer.
          </note>
          <note>
            Avslutningsvis vill jag säga att vi ser mycket positivt på det
            arbete som aktörer som Ung Företagsamhet, Drivhuset och andra
            bedriver för att stötta ungas företagande.
          </note>
          <note type="speaker">
            Anf. 9 JÖRGEN WARBORN (M):
          </note>
          <note>
            Fru talman! Jag tackar närings- och innovationsministern för
            svaret. Anledningen till att jag har ställt interpellationen är
            att jag anser att Drivhuset är en bra och viktig organisation
            som på ett fint sätt stöttar entreprenörer.
          </note>
          <note>
            Min förhoppning är att denna debatt ska bringa klarhet i regeringens
            inställning till det arbete som medarbetarna på Drivhuset gör
            och vilka långsiktiga förutsättningar vänsterregeringen har för
            avsikt att ge organisationen.
          </note>
          <note>
            Jobb skapas av entreprenörer, inte av politiker. Vi vet att fyra
            av fem jobb skapas i mindre och medelstora företag, och för att
            fler företag ska startas krävs det människor med vilja och kraft
            att ta sig från det trygga till det lite okända.
          </note>
          <note>
            Företag är ofta känsliga i startfasen , och vi vet att en del
            tyvärr går omkull. Därför är det viktigt att vi politiker jobbar
            med att förbättra attityden till företagande och skapar förutsättningar
            att stötta entreprenörer.
          </note>
          <note>
            En del av dem som följer debatten känner kanske inte till Drivhuset,
            så innan jag formulerar mina följdfrågor till ministern ska jag
            ge lite kortfakta om organisationen.
          </note>
          <note>
            Det är som sagt en organisation som stöttar entreprenörer, och
            huvudmålgruppen är studenter. Därmed är man i hög utsträckning
            verksam vid universitet och högskolor. Man har utarbetat en metod
            tillsammans med Chalmers Entreprenörskola för att hjälpa entreprenörerna
            under hela processen från idé till verklighet.
          </note>
          <note>
            Denna metod fungerar verkligen. Överlevnadsgraden hos de företag
            som startar och har fått stöttning av Drivhuset är hög. Efter
            tre år är 70 procent fortfarande igång och har verksamhet, vilket
            i dessa sammanhang är ett högt tal.
          </note>
          <note>
            Vad gäller finansieringen är det bara till en del statlig finansiering.
            Som vi hörde i svaret är Näringsdepartementet och möjligtvis Utbildningsdepartementet
            med i pengarna till entreprenörskap, men i Drivhuset kommer majoriteten
            av pengarna från regioner och landsting, från de universitet och
            högskolor där man är verksam och från det lokala näringslivet.
            Verksamheten finns på 14 orter i Sverige och är nära studenterna
            där.
          </note>
          <note>
            De senast kända siffrorna jag har från Drivhusets verksamhet
            är från helåret 2013. Då hade man över 4 000 vägledningssamtal
            med 2 700 individer, och nästan 950 företag startades som fick
            hjälp av Drivhuset. Det får betraktas som en framgångsrik organisation,
            och därför ville alliansregeringen permanenta och fördubbla stödet
            till Drivhuset.
          </note>
          <note>
            Hur ser närings- och innovationsministern på Drivhusets långsiktiga
            finansiering? Kommer Drivhuset att få ökad finansiering i år jämfört
            med föregående år?
          </note>
          <note>
            I samband med den ökade finansieringen ville alliansregeringen
            lägga ett utökat uppdrag på Drivhuset att intensifiera arbetet
            vid yrkeshögskolorna. Kommer Drivhuset att få ett sådant uppdrag?
          </note>
          <note type="speaker">
            Anf. 10 Närings- och innovationsminister MIKAEL DAMBERG (S):
          </note>
          <note>
            Fru talman! Jag tackar för interpellationen. Vi talar om entreprenörskap
            bland unga människor. En av förutsättningarna för att Sverige
            ska vara innovativt och för att det ska skapas tillräckligt många
            nya framgångsrika företag i framtiden är att unga människor inser
            att entreprenörskap är en väg för att utveckla sig själv och förverkliga
            sina idéer. Det behöver man hjälp med. Man behöver stöd och kunskap
            för att hitta rätt. Här är Drivhuset en aktör och Ung Företagsamhet
            en annan.
          </note>
          <note>
            Vi har många aktörer som stöttar entreprenörskap på olika sätt,
            både i samhället i stort och i utbildningssystemet. Det är viktigt.
            Jag delar helt bilden att Drivhuset har hittat en nisch för sin
            verksamhet som har varit framgångsrik. Man har hittat unga människor
            i just den perioden när de funderar över om det är dags att starta
            företag och följa upp sina idéer. Här har man visat framgångsrika
            resultat.
          </note>
          <note>
            Det andra vi diskuterar är utbildningssystemets möjlighet att
            matcha de kunskapsbehov vi har. Det hänger lite ihop. Universitet,
            högskola och yrkeshögskola har en viktig roll i att ge förutsättningar
            för det framtida entreprenörskap vi talar om. Det handlar både
            om innehållet i utbildningarna och om hur många unga människor
            som får möjlighet att gå dessa utbildningar.
          </note>
          <note>
            En fråga som inte berörs av interpellanten men som ligger i bakgrunden
            när vi talar om yrkeshögskolan är att när regeringens budget tyvärr
            föll försvann möjligheten att bygga ut yrkeshögskolan.
          </note>
          <note>
            Precis som interpellanten var inne på vet vi att yrkeshögskolan
            är en framgångsrik utbildningsform. Nästan 90 procent av dem som
            går yrkeshögskola får jobb efteråt. De får en branschspecifik
            utbildning som gör att deras förutsättning att starta företag
            inom branschen är stor.
          </note>
          <note>
            Jag förstår att Moderaterna inte vill tala om det utan helst
            vill tala om entreprenörskap inom ramen för yrkeshögskolan, men
            det handlar också om volymen på yrkeshögskolan som med vår budget
            hade varit 2 000 utbildningsplatser fler 2015 och sedan 4 000
            utbildningsplatser fler de kommande åren. Det hade betytt mycket
            för näringslivet men också, tror jag, för entreprenörskapets möjlighet
            att utvecklas de kommande åren.
          </note>
          <note>
            När näringsutskottet behandlade regeringens budgetproposition
            valde man att skriva ihop sig om skrivningar där man var överens
            om de 20 miljoner kronor som skulle gå till entreprenörskap för
            unga människor. Man valde också att inte i detalj låsa upp dessa
            pengar i betänkandeskrivningar, för då kan man få andra problem,
            inte minst med statsstödsregler och sådant som vi diskuterade
            tidigare och vilka aktörer som får del av statsstödet eller inte.
          </note>
          <note>
            Både den här regeringen och den tidigare regeringen har sett
            till att de myndigheter som ger stöd får ett större ansvar att
            fördela detta över tid för att bygga kompetens och långsiktighet
            utan ryckighet och kunna bedöma vilka effekter som ger mest resultat.
          </note>
          <note>
            Om jag förstår rätt har Tillväxtverket ännu inte beslutat om
            fördelningen av medel för i år. Ni får rätta mig om jag har fel,
            men jag tror att beredningen av anslagsfördelningen pågår just
            nu och att Tillväxtverket ännu inte har landat i den fördelningen.
            Men från regeringens sida är det tydligt att det ska vara minst
            4 miljoner kronor.
          </note>
          <note>
            När det gäller den långsiktiga verksamheten har vi fått kritik.
            Jag kan ­ ske ska ta det i nästa svar. Vi kan återkomma till Entreprenörskapsutredningen
            och dess uppdrag att se över det stöd som finns till entreprenörskap
            brett i det svenska samhället. Vi har fått kritik för att det
            är lite väl splittrat och inte så sammanhållet som det skulle
            kunna vara.
          </note>
          <note>
            Jag vill gärna svara på frågan om långsiktighet i ljuset av att
            Entreprenörskapsutredningen kommer med sina resultat.
          </note>
          <note type="speaker">
            Anf. 11 JÖRGEN WARBORN (M):
          </note>
          <note>
            Fru talman! Det är glädjande att jag och Mikael Damberg verkar
            dela åsikten om vikten av entreprenörer, att företagare är hjältar
            i samhället och att Drivhusets och Ung Företagsamhets verksamheter
            är positiva för utvecklingen av fler entreprenörer i Sverige och
            därmed fler jobb. I de breda penseldragen verkar vi vara mer eller
            mindre överens.
          </note>
          <note>
            Men djävulen sitter i detaljerna, som man brukar säga. Jag vill
            därför känna ministern lite på pulsen när det gäller just detaljerna
            i detta.
          </note>
          <note>
            Låt oss först titta på finansieringen i statsbudgeten. Som jag
            har förstått det hela finns det tre olika finansieringsbeslut
            för Drivhuset. Det gäller alltså den tidigare alliansregeringen.
          </note>
          <note>
            Det fanns ett generellt verksamhetsstöd på 2 ½ miljon per år,
            och det kom från Tillväxtverket. Alliansregeringen var dessutom
            så glad över verksamheten att man gav ytterligare 2 miljoner per
            år under 2012, 2013 och 2014.
          </note>
          <note>
            Samtidigt fick Drivhuset uppdraget att bredda sin verksamhet
            och öppnade då kontor i Umeå och i Stockholm och även ett generellt
            verksamhetskontor för att hålla ihop helheten, som då hade vuxit
            lite grann.
          </note>
          <note>
            För 2014 sköt Tillväxtverket till ytterligare 2 miljoner kronor.
            Totalt hade Drivhuset alltså 6 ½ miljon kronor för 2014.
          </note>
          <note>
            Jag hörde ministern säga att man inte ville låsa fast några belopp
            och att man har sagt minst 4 ½ miljon inom det här segmentet.
            Det tycker jag låter bra, men jag ser gärna att man ökar takten
            just för Drivhusets verksamhet. Det är därför vi står här i dag.
          </note>
          <note>
            I Alliansens budget fördubblade och permanentade vi resurserna
            både till Ung Företagsamhet och till Drivhuset. Vi menade att
            de ökade resurserna ska användas till att utöka verksamheten så
            att den i högre grad omfattar även yrkeshögskolor.
          </note>
          <note>
            Det är riktigt som ministern säger att samma belopp är avsatt
            i regeringens budgetproposition för dessa verksamheter, som stöttar
            entreprenörer. Dock är regeringen inte tydlig med om det ska riktas
            till Drivhuset eller inte.
          </note>
          <note>
            Det finns ej heller någon formulering om att permanenta verksamhetsfinansieringen,
            på tal om det behov av långsiktighet som ministern själv lyfte
            fram. Det finns heller inga skrivningar om att öka insatserna
            just på yrkeshögskolor.
          </note>
          <note>
            Det är kring dessa skillnader mellan en jobbfokuserad allians
            och en vänsterregeringspolitik som mina följdfrågor till ministern
            formuleras.
          </note>
          <note>
            När jag skrev min interpellation hade medel betalats ut till
            Ung Företagsamhet men inte till Drivhuset. Nu har jag fått signaler
            om att de möjligtvis är på väg, kanske som ett resultat av den
            här interpellationen, vad vet jag.
          </note>
          <note>
            Men en följdfråga är: Varför har det tagit så lång tid? Beslut
            om budgeten fattades före årsskiftet, men nu vet varken ministern
            eller jag om pengarna har kommit in på kontot eller inte. Det
            skapar otrygghet för dem som verkar inom den här organisationen
            och de studenter som får stöd.
          </note>
          <note>
            Andra följdfrågor är: Har medarbetare på Drivhuset anledning
            att vara oroliga? Hur ser regeringens långsiktiga inställning
            till Drivhuset ut? Ministern talade själv om vikten av långsiktighet.
            Kommer entreprenörer att kunna få stöttning av Drivhuset även
            i framtiden?
          </note>
          <note>
            En av de kanske viktigaste frågorna gäller slut ligen yrkeshögskolan
            som har väldigt stor potential som forum för framtida entreprenörer
            – där hittar man många, tror jag. Kommer Drivhuset att få ett
            uppdrag att etablera sig på fler yrkeshögskolor? Och kommer i
            så fall finansiering som matchar det uppdraget att komma till?
          </note>
          <note>
            Entreprenörskapsutredningen kommer att debatteras i en senare
            interpellationsdebatt. Jag hoppas att ministern kan avhålla sig
            från den tills den kommer upp i eftermiddag.
          </note>
          <note type="speaker">
            Anf. 12 Närings- och innovationsminister MIKAEL DAMBERG (S):
          </note>
          <note>
            Fru talman! Jag delar verkligen bilden att yrkeshögskolan har
            potential. Därför är det olyckligt att den borgerliga budgeten
            röstades igenom i riksdagen. Annars hade vi kunnat ta vara på
            yrkeshögskolans fulla potential på ett helt annat sätt, med fler
            platser både i år och kommande år.
          </note>
          <note>
            Detta betyder oerhört mycket, inte bara för matchningen på svensk
            arbetsmarknad – näringslivets behov av rekrytering är skriande
            – utan också för det vi talar om i dag, nämligen yrkeshögskolan.
          </note>
          <note>
            Det en bra form för att hitta drivna entreprenörer, som får en
            väldigt djup kunskap om den bransch de vill kunna verka i, och
            det är en bra form att utveckla. Jag beklagar att den borgerliga
            budgeten gick igenom så att vi inte kunde ta vara på den potentialen.
          </note>
          <note>
            När det gäller frågan om budgeten tror jag att man ska lyssna
            till vad interpellanten säger. Slutsatsen av det som sägs är att
            Ung Företagsamhet får mycket mindre pengar med den borgerliga
            budgeten. Om det är samma pengar och budget och om man tycker
            att de pengar som diskuteras nu är alldeles för lite för Drivhuset
            måste pengarna tas någon annanstans.
          </note>
          <note>
            Jag skulle gärna vilja att interpellanten är tydlig. Om man är
            så tydlig från de borgerliga, trots att man var överens i näringsutskottet
            när man skrev betänkandet på det här området och vi hade samma
            budgetmedel, måste man – om det var helt fel – vara tydlig med
            att pengarna måste tas någonstans ifrån. Jag är intresserad av
            om interpellanten har någon bestämd uppfattning om vad som ska
            tas bort.
          </note>
          <note>
            När det gäller att vänta med diskussionen om Entreprenörskapsutredningen
            är svaret både ja och nej. Vi kommer att ha en större diskussion
            om utredningen i en senare interpellation, men det hänger ihop.
          </note>
          <note>
            Ett av de uppdrag som Entreprenörskapsutredningen har fått av
            regeringen är att titta på stödet till främjande av entreprenörskap.
            De olika stödsystem som finns i dag är ganska överlappande. När
            jag har träffat aktörerna har de själva efterlyst mer samarbete
            med varandra. De gör delvis samma sak men vänder sig till lite
            olika målgrupper på lite olika sätt för att främja entreprenörskap.
          </note>
          <note>
            Jag har gett Pontus Braunerhjelm i uppdrag att titta på om det
            går att samordna detta på något sätt. Går det att skapa synergier
            som gör att vi får ut ännu mer effekt? Det tror jag att Drivhuset
            och andra är intresserade av att diskutera. De är också intresserade
            av att främjandet av entreprenörskap slår igenom på ett bra sätt.
          </note>
          <note>
            Jag ska inte överdriva, men när man säger: Ska regeringen ge
            Drivhuset i uppdrag att göra det här och det här? handlar det
            om hur man ser på de här organisationerna och deras självständighet.
            De måste själva fatta beslut om vad de anser är den viktigaste
            utvecklingen av sin verksamhet, så att vi inte hamnar i ett läge
            där regeringen tror att vi kan och förstår verksamheten bättre
            så att vi ska ge uppdrag till alla föreningar som nu jobbar med
            de här frågorna på ett väldigt professionellt och initierat sätt.
          </note>
          <note>
            Drivhuset är definitivt viktigt. Är det viktigt att Drivhuset
            jobbar gentemot yrkeshögskolorna? Ja, det hoppas jag verkligen
            att de gör, för det finns en väldig potential i det. Kommer pengarna
            till Drivhuset? Ja, det gör de. Tillväxtverket jobbar med detta
            just nu. Det är inte regeringen som fattar de besluten, utan det
            är Tillväxtverket som myndighet som fördelar anslagen. Det räknar
            jag med att de gör inom kort.
          </note>
          <note>
            Jag ser fram emot att vi kommer att fortsätta att ge anslag till
            att bedriva en bra verksamhet i yrkeshögskolan, på universitet
            och högskolor och i Sveriges skolor.
          </note>
          <note>
            Frågan om entreprenörskap kommer inte att bli mindre viktig i
            framtiden utan bara viktigare.
          </note>
          <note type="speaker">
            Anf. 13 JÖRGEN WARBORN (M):
          </note>
          <note>
            Fru talman! I förra veckan debatterade jag regelförenklingar
            för de gröna näringarna här. Det var vackra ord från regeringen
            då också, men det var inte mycket som var konkret. Det fanns ingen
            aktiv agenda framåt för hur man vill fortsätta att förenkla.
          </note>
          <note>
            Jag har lite samma känsla i dag. I de breda perspektiven är jag
            och ministern överens. Entreprenörskap är viktigt, och jobben
            skapas av entreprenörer, inte av politiker. Att stötta entreprenörer
            är bra. Drivhusets och Ung Företagsamhets verksamheter är värdefulla,
            och medarbetarna gör ett fint jobb. Här är vi överens, verkar
            det som.
          </note>
          <note>
            Men det är i de konkreta frågorna, när vi går från de vackra
            orden till verklig action, som det blir lite svårare. Då verkar
            regeringen mer passiv och avvaktande. Då finns det inget driv.
            Detta riskerar att påverka tillväxten och jobben.
          </note>
          <note>
            Jag hörde Mikael Damberg fråga mig om resurserna ska tas från
            UF. Nej, så är naturligtvis inte fallet. I alliansbudgeten fördubblade
            vi medlen till både UF och Drivhuset. På den punkten vill jag
            vara tydlig.
          </note>
          <note>
            Jag vill slutligen upprepa mina enkla frågor till ministern i
            detta sista anförande och ge Mikael Damberg en möjlighet att bli
            något mer konkret.
          </note>
          <note>
            Kommer Drivhuset att få ökad finansiering i år jämfört med 2014,
            när alliansregeringen styrde? Det är den första ja-eller-nej-frågan.
          </note>
          <note>
            Den andra är: Kommer Drivhuset att få resurser för och i uppdrag
            att utöka sin verksamhet på yrkeshögskolor? Jag hörde ministern
            säga att man kanske inte går in och styr på det sättet. Men det
            är fullt möjligt att i regleringsbrev till Tillväxtverket visa
            att man ska jobba mer med yrkeshögskolor och entreprenörskap,
            och jag är förvånad att så inte är gjort.
          </note>
          <note>
            Slutligen: Kan ministern resonera lite om regeringens tankar
            om den långsiktiga finansieringen av Drivhuset och Ung Företagsamhet?
          </note>
          <note>
            Avslutningsvis vill jag tacka för debatten och hoppas att regeringen
            ökar takten i sina ansträngningar att underlätta för företag att
            skapa fler jobb.
          </note>
          <note type="speaker">
            Anf. 14 Närings- och innovationsminister MIKAEL DAMBERG (S):
          </note>
          <note>
            Fru talman! Tack för interpellationen – jag tror att den är viktig!
          </note>
          <note>
            Det finns några saker som vi är överens om. Vi är överens om
            samma budget för de frågor som vi talar om, det vill säga stödet
            till entreprenörskap och att främja entreprenörskap bland unga
            människor. Vi har exakt samma budget. Vi hade också exakt samma
            skrivning i näringsutskottet när frågan behandlades.
          </note>
          <note>
            Sedan blir det lite intressant. Det blir ganska enkelt för oppositionens
            ledamöter att säga ”Vi vill satsa mycket mer på det här” – utan
            att redovisa varifrån man ska ta pengarna. Och sedan jämför man
            med förra årets budget som var en budget som innehåll temporära
            satsn ingar från den förra regeringen . Nu har man samma budget
            som vi men säger ändå att man har mer pengar och inte ska ta pengarna
            från något annat ställe. Det går inte riktigt ihop.
          </note>
          <note>
            I trovärdighet kring ekonomin måste man också våga stå upp för
            de budgetar som man har lagt fram i riksdagen och de reservationer
            som man inte har lagt fram i näringsutskottet när frågorna behandlades.
            Vi konstaterar att vi båda har ett intresse av att stötta entreprenörskap
            bland unga människor även på universitet och högskolor och självklart
            på yrkeshögskolor. Jag tror att det är en jätteviktig verksamhet,
            och det har vi varit överens om. Det har vi varit överens om också
            i näringsutskottets betänkande.
          </note>
          <note>
            Det vi inte har varit överens om är väl två saker. Det första
            är att jag tycker att vi ska se över främjandestödet, alltså det
            stöd vi ger till entreprenörskap, till att starta och driva företag,
            till att expandera företag. Min bild när jag har träffat företagare
            runt om i Sverige är att man tycker att systemet är ganska splittrat,
            att olika aktörer gör lite grann samma sak, att man inte får ut
            maximalt av de insatser som görs. Det har vi bett Entreprenörskapsutredningen
            att titta på. Hur får vi mest pang för pengarna för de insatser
            som vi vill göra för att främja entreprenörskap och företagande?
            Det tycker jag är ett viktigt jobb att göra.
          </note>
          <note>
            Det andra som vi inte är överens om är satsningar på yrkeshögskolan,
            det som den här interpellationen började med att säga, att yrkeshögskolan
            är viktig. I år hade det gått 2 000 fler studenter på yrkeshögskolan
            om vår budget hade gått igenom. Nästa år hade det gått 4 000 fler
            människor på yrkeshögskolan om vår budget hade gått igenom.
          </note>
          <note>
            Det finns skillnader i svensk politik.
          </note>
          <note>
            Överläggningen var härmed avslutad.
          </note>
          <note>
            § 8 Svar på interpellation 2014/15:332 om försäljning av Vattenfalls
            brunkolsverksamhet i Tyskland
          </note>
          <note type="speaker">
            Anf. 15 Närings- och innovationsminister MIKAEL DAMBERG (S):
          </note>
          <note>
            Fru talman! Jens Holm har frågat mig på vilket sätt jag ämnar
            säkerställa att expansionen av Vattenfalls brunkolsverksamhet
            avbryts om verksamheten säljs, om jag och regeringen kommer att
            ställa oss bakom en försäljning om affären inte är affärsmässig,
            det vill säga olönsam, samt om jag kommer att verka för att riksdagen
            tillfrågas före en eventuell försäljning av Vattenfalls brunkolsverksamhet.
          </note>
          <note>
            Klimatfrågan är vår tids ödesfråga, och temperaturökningen riskerar
            att leda till mycket allvarliga konsekvenser. Vattenfalls uppdrag
            är att affärsmässigt bedriva energiverksamhet så att bolaget är
            ett av de bolag som leder utvecklingen mot en miljömässigt hållbar
            energiproduktion. Regeringens ambition är därför att Vattenfall
            ska vara ledande i omställningen av energisystemet mot en högre
            andel förnybar energi och att Sverige på sikt ska ha ett energisystem
            med 100 procent förnybar energi.
          </note>
          <note>
            Styrelsen för Vattenfall AB har tagit initiativ till att undersöka
            olika möjligheter att skapa en ny ägarstruktur för brunkolsverksamheten.
            Processen med en ny ägarstruktur för brunkolsverksamheten bedrivs
            av Vattenfall och är ett ansvar för bolagets styrelse och ledning.
            Som företrädare för staten som ägare till Vattenfall kommer jag
            att hålla mig noga informerad om utvecklingen av processen. Jag
            förutsätter att Vattenfall agerar så att en eventuell försäljning
            av bolagets brunkolstillgångar sker på marknadsmässiga villkor.
          </note>
          <note>
            Tyskland genomför nu en omställning av sitt energisystem mot
            en hög ­ re andel förnybar produktion, vilket naturligtvis är
            mycket positivt. Tysklands energiomställning öppnar möjligheter
            för ytterligare investeringar i förnybar energi för bland annat
            Vattenfall. Under Tysklands omställningstid kommer dock kolkraft
            fortsatt att vara en del av Tysklands energimix, och vare sig
            Vattenfall eller dess ägare kan ensidigt styra över detta.
          </note>
          <note>
            Huruvida riksdagen ska tillfrågas inför en eventuell försäljning
            beror på vad resultatet blir av den process som bolaget har inlett
            med att undersöka olika möjligheter att skapa en ny ägarstruktur
            för brunkolsverksamheten. Det är således för tidigt att nu besvara
            just den frågan.
          </note>
          <note type="speaker">
            Anf. 16 JENS HOLM (V):
          </note>
          <note>
            Fru talman! Jag instämmer med näringsminister Mikael Damberg
            i att klimatfrågan är vår tids ödesfråga. Vi vet sorgligt nog
            att den utsläpps ­ kurva som världen i dag är inne på inte leder
            till att vi balanserar klimatförändringen till att ligga under
            två graders temperaturhöjning, utan det blir snarare fyra eller
            kanske till och med fem graders temperaturhöjning. Ett så varmt
            klimat vet vi kommer att vara slutet för civilisationen, så som
            vi känner den, på många platser runt om på vår planet.
          </note>
          <note>
            Vi måste göra allt vi kan för att förhindra den förfärliga utvecklingen.
            Jag tycker att det är bra att vi har en regering som säger precis
            det Mikael Damberg säger, att vi ska styra över till 100 procent
            förnybar energiproduktion. Jag noterar också den överenskommelse
            som Socialdemokraterna och Miljöpartiet slöt den 1 oktober i fjol,
            där man sa att den framtida expansionen av brunkol i Tyskland
            ska avbrytas. Det är mycket bra.
          </note>
          <note>
            Då är jag lite orolig för de planer som finns inom Vattenfall.
            Vattenfall äger ju fyra stora brunkolskraftverk i sydöstra Tyskland.
            Vattenfall har inlett en process där man vill förändra ägarstrukturen,
            som man säger. I klartext vet både Mikael Damberg och jag att
            det handlar om att Vattenfall vill sälja sina kolkraftverk i Tyskland.
            Man har också anlitat bolaget Citigroup för att ombesörja detta.
          </note>
          <note>
            Vi vet att den främsta spekulanten på att köpa dessa brunkolskraftverk
            är ett centraleuropeiskt energibolag som heter EPH. Det bolaget
            ägs i sin tur av ett stort centraleuropeiskt investmentbolag som
            går under förkortningen J &amp; T. När jag försökte ta reda på var
            J &amp; T egentligen var registrerad hittade jag platser som Cypern,
            Nederländerna och Barbados, alltså typiska platser för skatteupplägg
            där man placerar sitt bolag för att man ska kunna flytta över
            vinster och slippa betala skatt. Det är ett företag som inte har
            några som helst miljöambitioner, ett företag som har varit involverat
            i tvivelaktiga affärer.
          </note>
          <note>
            Jag vill inte att Vattenfall ska sälja vidare de fyra kolkraftverken
            till ett sådant företag, för de har bara en sak för ögonen: största
            tänkbara vinst. Och största tänkbara vinst skulle innebära en
            expansion av brunkol i Tyskland.
          </note>
          <note>
            Det vi behöver i dag och som jag tror att Damberg och jag är
            helt överens om är att det fossila måste ligga kvar i marken.
            Vi ska inte öppna nya gruvor. Vi ska inte öppna nya kolkraftverk.
          </note>
          <note>
            Därför vore det bästa för klimatet, världen, Sverige och Vattenfall
            att vi styrde över mot en successiv avveckling av brunkolsverksamheten.
            Det går inte att stänga den här och nu, inte i morgon heller,
            men kanske inom de kommande 15 åren, till år 2030. Det vore realistiskt
            att avveckla brunkolsverksamheten till dess. Då kan Vattenfall
            inte sälja de här kraftverken, utan då ska de finnas kvar i Vattenfalls
            regi.
          </note>
          <note>
            Därför vill jag fråga Mikael Damberg: Kommer regeringen att ge
            klartecken till en försäljning utan att först tillfråga riksdagen?
            Jag undrar också om närings- och energiministern verkligen tycker
            att det kan vara bättre för klimatet att sälja de här brunkolskraftverken
            än att ha en successiv avveckling. Vad anser Mikael Damberg om
            detta företag, som är den främsta spekulanten ?
          </note>
          <note type="speaker">
            Anf. 17 JONAS SJÖSTEDT (V):
          </note>
          <note>
            Fru talman! Minister Damberg! Interpellationen handlar om vår
            trovärdighet i klimatarbetet. Den handlar också om relationen
            mellan Sverige och Tyskland. Jag tror att få saker har skadat
            Sveriges rykte i Tyskland så mycket som Vattenfalls agerande.
            Det är ett reellt problem i vår relation till tyskarna och Tyskland
            att Vattenfall har ett så grundmurat dåligt rykte i vårt grannland.
          </note>
          <note>
            Det finns tyvärr goda grunder för det. Vattenfall uppträder som
            en miljöbuse som släpper ut mer koldioxid som företag än vad Sverige
            gör som nation. Man skövlar omfattande landskap och tömmer byar
            på befolkning för att kunna bedriva sin verksamhet. Det möter
            motstånd i Tyskland.
          </note>
          <note>
            Mikael Damberg sa att det är bra att Tyskland ställer om till
            förnybart. Men Vattenfall gör i praktiken det man kan för att
            förhindra det. Vattenfall har stämt Tyskland på inte mindre än
            43 miljarder kronor för att de vill avveckla den kärnkraft som
            är en icke-förnybar energikälla. I städerna Hamburg och Berlin
            har befolkningen velat köpa tillbaka sina elnät från Vattenfall
            som de tycker inte sköter dem på ett socialt och ekologiskt ansvarsfullt
            sätt. Vattenfall har gjort allt för att förhindra att de på det
            sättet ska få kontroll över sin egen energidistribution. Det finns
            grund för att Vattenfall har ett uselt rykte i Tyskland.
          </note>
          <note>
            Nu är det upp till bevis för den nya regeringen. I valrörelsen
            stod vi tillsammans i valdebatterna och kritiserade hur alliansregeringen
            hade skött Vattenfall – med all rätt. Nu är det er tur att göra
            det bättre. Och vi väntar på att det ska ske.
          </note>
          <note>
            Det handlar om att fasa ut kolet i stället för att sälja det,
            det handlar om att satsa på förnybart och det handlar om att ge
            hela företaget en annan roll och inriktning. Vi menar att det
            är realistiskt att avveckla Vattenfalls brunkolsverksamhet till
            2030. Det kan man göra på ett rimligt sätt. Då ska man också undvika
            att öppna de nya, mycket stora kolgruvor som Vattenfall planerar
            för, trots den överenskommelse som finns inom regeringen. Som
            jag ser det är det ett tydligt brott mot det som regeringen har
            sagt som ägare.
          </note>
          <note>
            Det är dags att sätta ned foten. Det är dags att styra upp Vattenfall
            på allvar. De kan inte agera på egen hand. Det är vårt företag.
            Det är svenska folket som äger Vattenfall. Och om man vill sätta
            klimatet främst har det konsekvenser för hur den här typen av
            företag bedrivs.
          </note>
          <note>
            Jag menar att regeringen är otydlig i dag. Det är nog det snällaste
            man kan säga om hur Vattenfall drivs. Vi förväntar oss tydligare
            besked och tydligare ansvar. Och den enskilt viktigaste frågan,
            med bäring på klimatet, är vad som kommer att ske med brunkolet.
            Det handlar också om ifall de nya kolfälten kommer att öppnas,
            om man kommer att fortsätta driva brunkolsverksamheten i årtionden
            framöver eller om man i samarbete med berörda delstater och den
            tyska regeringen planerar för satsningar på förnybart och stegvis
            avveckling av den här mycket miljöfarliga verksamheten.
          </note>
          <note>
            Det är vårt ansvar. Vi kan inte skjuta över det på Vattenfalls
            styrelse och säga ”Tjäna så mycket pengar ni kan!”. Det är vårt
            klimatansvar. Jag vet att en del skulle kunna säga ”Men vi kan
            kanske tjäna lite pengar till om vi inte gör så”. Ja, men klimatet
            kräver just den här typen av svåra val. Klimatet kommer först.
            Vi måste ställa om. Annars menar man inte allvar.
          </note>
          <note>
            Min fråga till Mikael Damberg är: Är ni beredda att avveckla,
            inte sälja, Vattenfalls brunkolsverksamhet, precis som miljörörelsen
            i Tyskland vill att man ska göra? Och är det inte så att det bästa
            för klimatet är avvecklad brunkolsverksamhet, inte att sälja den
            till ett företag med mycket tvivelaktigt miljörykte?
          </note>
          <note type="speaker">
            Anf. 18 BIRGER LAHTI (V):
          </note>
          <note>
            Fru talman! Jag vill tacka Mikael Damberg och givetvis interpellanten
            som har ställt en viktig fråga. Den är viktig bland annat för
            att den berör klimatet, miljön och hur Vattenfalls eventuella
            försäljning kommer att sluta – som vinstaffär eller förlustaffär.
          </note>
          <note>
            Jag inser också att ägaren till ett bolag, som i det här fallet
            är statligt, inte bör peta i allt. Men någonstans går gränsen
            för när en ägare ska säga till. Det finns fler olika skäl: att
            affären är av stor dignitet, miljön och vad som skulle vara bäst
            för de svenska skattebetalarna. Skulle det kanske vara bäst att
            äga brunkolsverksamheten fram till 2030, som Jonas var inne på,
            eller kanske till och med lite längre, och sedan avveckla den
            successivt, med koll på det hela?
          </note>
          <note>
            Mikael Damberg, du nämner i svaret till Jens att du förutsätter
            att det säljs under marknadsmässiga förhållanden och villkor.
            Om det visar sig att det blir en ekonomisk förlustaffär för Vattenfall
            att sälja i dag – vi vet att elpriset är lågt i dag – kommer du
            då att agera så att det blir riksdagen som ska ta ställning om
            vi ska behålla brunkolsverksamheten och avveckla den själv eller
            sälja den till underpris?
          </note>
          <note>
            Vad gäller klimatet försöker vi överallt i världen föregå med
            gott exempel, precis som Jonas säger. Ska vi här blunda för verkligheten
            och för vad som kommer att hända med brunkolsverksamheten i Tyskland
            i stället för att, som regionerna i Tyskland egentligen önskar,
            behålla den, ta ansvar och avveckla den själv? Arbetstillfällen
            är viktiga, men om Vattenfall som en bra ägare avslutar verksamheten
            successivt har regionerna tid på sig att sno om till något annat
            som även gynnar dem.
          </note>
          <note>
            Kommer Mikael Damberg att ge riksdagen möjlighet att ta ställning
            till det, om det visar sig att affären inte är bra att göra i
            dagsläget för vare sig de svenska skattebetalarna eller miljön?
          </note>
          <note type="speaker">
            Anf. 19 Närings- och innovationsminister MIKAEL DAMBERG (S):
          </note>
          <note>
            Fru talman! Jag vill tacka interpellanten och övriga riksdagsledamöter
            som deltar i debatten för en viktig diskussion om Vattenfall.
            Det är i dag ett statligt bolag som har en viktig roll i vårt
            energisystem och för den ekologiska omställningen av vår energimarknad
            i Sverige men också för hur man agerar i andra länder.
          </note>
          <note>
            Precis som har påtalats i debatten har Socialdemokraterna och
            Miljöpartiet en överenskommelse om att regeringens styrning av
            Vattenfall ska förändras på ett sådant sätt att den expansion
            av brunkol som den borgerliga regeringen har tillåtit inte ska
            fortsätta. Att vi kritiserar vad som har hänt med Vattenfalls
            affärer under senare år är ett viktigt principiellt ställningstagande.
            Man har gjort väldigt stora investeringar i icke-förnybar energi
            runt om i Europa, som i dag kostar bolaget stora summor pengar.
          </note>
          <note>
            I dag talar vi om brunkolsverksamheten. I andra debatter i kammaren
            har vi talat om gasverksamheten och att den borgerliga regeringen
            tillät ett stort köp av Nuon . Det har inneburit att Vattenfall
            i dag är mycket svagare ekonomiskt och på grund av affären har
            gjort nedskrivningar på över 50 miljarder kronor. De tillgångarna
            kunde ha använts till nya investeringar i förnybar energi. Jag
            menar att vår roll är att se till att Vattenfall blir ledan ­
            de i omställningen av energisystemet.
          </note>
          <note>
            På valborgsmässoafton åker jag till Tyskland och deltar i en
            invigning av en stor ny vindkraftspark som Vattenfall investerar
            i för att driva på den förnybara energiproduktionen i Tyskland.
            Men även i Sverige och runt om i övriga Europa görs stora investeringar
            i förnybart. Bolaget säger självt att de nya investeringar man
            gör och nya projekt som man går in i nu är 100 procent förnybara.
            Det tycker jag är en intressant och viktig utveckling för bolaget.
          </note>
          <note>
            När det gäller just brunkolsverksamheten, som interpellanten
            fokuserar på, är det styrelsen för bolaget som har tagit initiativ
            till att undersöka olika möjligheter att skapa ny ägarstruktur
            för den tyska brunkolsverksamheten. Ägaren, i form av regeringen,
            kommer att hålla sig väldigt väl underrättad om hur arbetet drivs
            framöver. Jag kommer att göra det, med utgångspunkten att vi måste
            förvalta statens ägande i Vattenfall så att den långsiktiga värdeutvecklingen
            blir den bästa möjliga. Det är så vi ska förvalta de statliga
            bolagen.
          </note>
          <note>
            Hur ägaren blir involverad i processen beror på vad Vattenfalls
            initiativ resulterar i. Vänsterpartiet vill gärna hoppa ett par
            steg framåt och säga att det finns en köpare, att det blir en
            affär och att det är exakt den köparen som är aktuell. Där är
            vi inte än. Vi vet inte om affären kommer att bli av och hur en
            sådan affär kommer att se ut. Därför tänker jag inte kommentera
            det i detalj. Hur det kommer att spelas ut avgör vilken roll regeringen
            får i det arbetet framöver.
          </note>
          <note>
            Om det blir aktuellt för Vattenfall att genomföra en avyttring
            som omfattar stora värden, är det då rimligt att bolagets styrelse
            tar initiativ till en så kallad ägarsamordning? Ja, det är det.
            Det måste man i så fall göra. Det ska vara ett utbyte av information
            och synpunkter i frågor av avgörande betydelse i en ägarsamordning,
            och den ska ske skriftligt. Vi har styrt upp det här arbetet på
            ett helt annat sätt jämfört med tidigare för att vi inte ska råka
            ut för kommande Nuonhaverier .
          </note>
          <note>
            Jag förutsätter att om Vattenfalls styrelse kommer fram till
            att man har en affär på gång och att man kan presentera underlag
            för en sådan, så ska det göras en skriftlig begäran om ägarsamordning
            med regeringen, och då kommer vi att granska affären och ta ställning
            till om den är bra eller inte.
          </note>
          <note>
            I nästa inlägg ska jag ta upp riksdagens roll i det hela.
          </note>
          <note type="speaker">
            Anf. 20 JENS HOLM (V):
          </note>
          <note>
            Fru talman! Det ställdes några ytterligare frågor här under debatten.
            Jag hoppas att minister Damberg kan återkomma till dem. Huvudfrågan
            är: Vad blir bäst för klimatet och för planetens överlevnad? Det
            är ändå den stora , överskuggande frågan.
          </note>
          <note>
            Vattenfall är ett bolag som vi till 100 procent äger tillsammans.
            Vi kan styra det bolaget dit vi vill. Så länge Vattenfall fortsätter
            att äga dessa kolkraftverk kan vi ge uppdrag till Vattenfall att
            successivt avveckla den verksamheten. Många av kraftverken är
            ju så pass gamla att man ändå kommer att stå inför valet huruvida
            man ska göra stora investeringar för att reparera de gamla kraftverken,
            om man ska lägga ned dem och bygga nya kolkraftverk eller om man
            ska driva dessa kraftverk vidare ett tag till samtidigt som man
            satsar på förnybar energi .
          </note>
          <note>
            Det gläder mig att Mikael Damberg ska titta på den stora vindkrafts
            ­ parken. Som vi vet gör ju Tyskland mängder av investeringar
            i förnybart. Det vore bra om vi kunde få ett tydligt besked från
            närings- och innova ­ tionsminister Damberg: Vad är bäst för klimatet?
            Vid en successiv avveck ­ ling fortsätter kolkraftverken att drivas
            i Vattenfalls regi. Eller är det bättre att man säljer kolkraftverken
            till en för oss än så länge väldigt osäker ny ägare?
          </note>
          <note>
            Sedan vill jag också säga någonting om riksdagens roll. Det känns
            lite som att det alltid är för tidigt, men när det väl har hänt
            – när försäljningen väl ligger på bordet – då är det helt plötsligt
            för sent. Vi som engagerade riksdagsledamöter borde involveras
            i det bolag som vi äger tillsammans, Mikael Damberg. Det står
            också i 8 kap. budgetlagen att om man minskar statens ägarandel
            bör riksdagens tillfrågas. Det står också i statens ägarpolicy
            för statliga bolag att om man gör väsentliga ändringar av bolagets
            verksamhetsföremål, alltså bolagets verksamhet, då ska man invänta
            riksdagens godkännande.
          </note>
          <note>
            Jag tycker att det är bra att Mikael Damberg berättar för oss
            att regeringen följer frågan nära. Men man borde ju se till att
            även vi i riksdagen kunde följa processen genom näringsutskottet.
            Och om det finns ett konkret förslag borde riksdagen få säga ja
            eller nej. Det tycker jag är rimligt, och det är vad demokrati
            egentligen handlar om.
          </note>
          <note>
            Jag hoppas, Mikael Damberg, att den här frågan inte ska gå så
            långt. Jag hoppas i stället att regeringen sätter ned foten och
            står upp för det som är bäst för klimatet. Det är en successiv
            avveckling. Det vore intressant att höra vad ministern anser om
            den saken.
          </note>
          <note type="speaker">
            Anf. 21 JONAS SJÖSTEDT (V):
          </note>
          <note>
            Fru talman! Tack, ministern, för svar och debatt!
          </note>
          <note>
            Jag välkomnar beskedet att det inte ska ske någon fortsatt expansion
            av Vattenfalls brunkolsbrytning i Tyskland. Det är ett väldigt
            tydligt besked till ett företag som faktiskt förbereder en sådan
            expansion. Jag hoppas att man lyssnar noga på vad regeringen säger.
          </note>
          <note>
            Det finns ett dilemma inbyggt här. Vattenfall har både nya och
            äldre kolkraftverk. Om man ska driva de nyare kraftverken i deras
            fulla livslängd kommer man att behöva bryta mer kol för att så
            att säga fylla på dem.
          </note>
          <note>
            Risken är alldeles uppenbar att om man säljer dessa tillgångar
            till något annat företag såsom den tjeckiska spekulanten är det
            sannolikt att det företaget kommer att – förutom att driva kolkraftverken
            vidare – välja att bryta mer kol. Det är det sämsta valet från
            klimat- och miljösynpunkt.
          </note>
          <note>
            Nu har Vattenfall gjort de här dåliga affärerna. När man nu har
            dragit på sig gaskraftverk, kolgruvorna och kolkraftverken – det
            är nog många som önskar att det aldrig hade hänt – får man ta
            ansvar för dessa på bästa möjliga sätt ekologiskt. Jag menar att
            det borde vara utgångspunkten för hur regeringen agerar.
          </note>
          <note>
            Det är här Mikael Damberg byter fot från att tala om klimatet
            i allmän ­ na ordalag till att i väldigt bestämda ordalag tala
            om det ekonomiska utfallet av Vattenfall. Jag menar helt enkelt
            att klimatet är viktigast. Man gör sina val. Klimatet måste sättas
            först. Om det inte kommer först, kommer vi inte att lyckas med
            den här utmaningen.
          </note>
          <note>
            Det är helt rimligt att ta den här frågan till riksdagen, om
            det går så långt som till en försäljning. Det skulle visa att
            man har lärt sig av Nuonaffären , att sådant här ska ske i öppenhet
            under debatt. På det viset undviker man att den typen av misstag
            sker igen.
          </note>
          <note>
            Den grundläggande frågan förblir obesvarad än så länge. Vad anser
            Mikael Damberg är bäst för klimatet, ordnad avveckling, satsning
            på det förnybara eller sälja vidare till någon som kommer att
            fortsätta att elda brunkol så länge som möjligt?
          </note>
          <note type="speaker">
            Anf. 22 BIRGER LAHTI (V):
          </note>
          <note>
            Fru talman! Jag har lyssnat på debatten, och jag hoppas givetvis
            att Vänsterpartiet har fel, och att vi har hoppat i förväg.
          </note>
          <note>
            Om det är så att vi har hoppat rätt ger jag ministern chansen
            att komma tillbaka. Det är precis som Jens säger, att riksdagen
            måste få säga sitt inför en så stor affär som har bäring på klimatet
            för kommande generationer. Jag tycker att det vore som en Nuonaffär
            till.
          </note>
          <note>
            Ett beslut som fattas i en snävare krets får kritik efteråt.
            Det är jag övertygad om.
          </note>
          <note>
            Jag hoppas bara att Vänsterpartiet har hoppat i förväg i onödan.
            Om jag hoppar i rätt takt kommer ministern tillbaka och gör det
            bästa för klimatet och kommande generationer. Även ekonomiskt
            tror jag att tiden inte är rätt vald för en sådan stor affär.
          </note>
          <note type="speaker">
            Anf. 23 FREDRIK SCHULTE (M):
          </note>
          <note>
            Fru talman! Jag har läst tre intressanta saker under den senaste
            månaden om olika tekniska innovationer som jag tror har varit
            stora symboliska – med icke desto mindre viktiga – kliv för att
            göra världen lite mer miljömässig.
          </note>
          <note>
            Jag läste om två forskare som ska försöka att flyga jorden runt
            med ett plan som drivs med solenergi. För några veckor sedan läste
            jag om hur Tesla nu kommer ut med en ny bil som ska kunna gå i
            80 mil. Jag läste också att Tesla har tagit fram ett batteri som
            man kan ha hemma och ladda upp med hjälp av till exempel solceller.
            Det är tre exempel på fantastiska steg i rätt riktning för att
            göra världen lite mer miljövänlig.
          </note>
          <note>
            Jag tror att vi alla är överens om att miljöfrågan är en ödesfråga,
            men hur ska vi hantera den? Jag och Alliansen tror att det handlar
            om tekniska innovationer, om att man med hjälp av politiska styrmedel
            ska försöka göra det miljömässiga mer lönsamt. Det är den inriktningen
            vi ska ha, inte inriktningen att knäcka ekonomin. Om man i sin
            iver att bekämpa miljöproblemen knäcker ekonomin, ja då kommer
            människor att sluta bry sig om miljön. Det värsta som har hänt
            för miljön är finanskrisen. Helt plötsligt har den globala debatten
            flyttats från att fokusera på miljöfrågorna till att enbart fokusera
            på de ekonomiska frågorna.
          </note>
          <note>
            Det vi nu får höra från Vänsterpartiet är något helt nytt i svensk
            politisk debatt och något ganska sensationellt. Vänsterpartiet
            vill använda våra statliga bolag och våra skattepengar till att
            köpa upp verksamheter i andra länder för att sedan lägga ned dem.
            Då finns det, fru talman, inga gränser för hur hög statsskuld
            vi kan få. Jag tror att vi med den inriktningen över en natt skulle
            kunna dubblera vår statsskuld. Skulle vi lägga ned den tyska kolkraften,
            som Vänsterpartiet föreslår, talar vi om 60 miljarder åt skogen.
            Vem ska stå för de pengarna? Jo, svenska skattebetalare, det företag
            som ägs av svenska skattebetalare.
          </note>
          <note>
            Vänsterpartiet har inte haft särskilt stora problem med att alltid
            ha mer pengar än alla andra, men med den inriktningen kommer vi
            att ganska snabbt hamna i ett läge då överskottsmålet minsann
            är relevant att ha kvar.
          </note>
          <note>
            Vi ser nu att många steg tas av regeringen mot en alltmer ideologisk
            näringspolitik. Vi har den här frågan, vi har Miljöpartiet som
            ligger på i förhandlingar för att sänka Vattenfalls vinstmarginaler,
            vi har Saudiaffären. Historiskt har Socialdemokraterna vetat att
            om det ska finnas statliga bolag måste de drivas marknadsmässigt.
            Man kan inte göra våra statliga bolag till politiskt ideologiska
            lekstugor , för då går de i konkurs.
          </note>
          <note>
            Att föra debatten med Vänsterpartiet är ganska fruktlöst. Därför
            är min fråga till Mikael Damberg om Socialdemokraterna nu har
            släppt det ansvarstagande näringspolitiska ledarskapet för våra
            statliga bolag. Är det ideologiska lekstugor vi har att se fram
            emot?
          </note>
          <note type="speaker">
            Anf. 24 Närings- och innovationsminister MIKAEL DAMBERG (S):
          </note>
          <note>
            Fru talman! Jag börjar med att svara på det sista som sas. Det
            hade varit bra om Vattenfall inte blivit den lekstuga ute i Europa
            som det blev. Det har kostat svenska skattebetalare oerhört mycket
            pengar. Bara Nuonaffären som enskilt objekt har hittills kostat
            skattebetalarna 50 miljarder kronor i nedskrivningar. Det är enormt
            mycket pengar som hade kunnat användas till investeringar i förnybar
            energi.
          </note>
          <note>
            Det är viktigt att regeringen har ett visst mått av ansvar, också
            ideologiskt ansvar, för de bolag vi tillsammans förvaltar och
            att det finns en tydlig inriktning på vart vi ska. Vår ambition
            är att Vattenfall ska vara ledande i omställningen av energisystemet
            mot en högre andel förnybar energi. Det är regeringens hållning.
            Man kan kalla det ideologiskt eller vad man vill, men det är rätt
            inriktning för ett energibolag i dessa tider och i framtiden.
          </note>
          <note>
            Givet detta kan man göra olika bedömningar av hur en sådan affär
            kan se ut framöver, om den blir av. Regeringens bedömning är att
            det kan vara ett positivt steg för att uppnå den ambition som
            ligger i linje med bolagets hållbarhetsmål om att reducera koldioxidutsläppen.
            Dessa målsättningar finns.
          </note>
          <note>
            Vattenfall har sedan 2010 ett riksdagsbeslut, ett uppdrag från
            riksdagen, att affärsmässigt bedriva energiverksamhet på sådant
            sätt att det är ett av de bolag som leder utvecklingen mot miljömässigt
            hållbar energiproduktion. Det innebär att regeringen som ägare,
            i sin styrning av Vattenfall, inte ska vidta några åtgärder som
            strider mot det av riksdagen beslutade uppdraget att Vattenfall
            ska vara och agera affärsmässigt. Det är det uppdrag vi har fått
            av riksdagen, och det uppdraget måste vi som en ansvarsfull regering
            fullfölja.
          </note>
          <note>
            Det betyder att man också måste fundera på vilka investeringar
            som öppnar sig för framtiden. Det försökte jag tala om tidigare,
            att jag vill se mer av hållbara investeringar från Vattenfalls
            sida. Därför gläds jag när Vattenfalls ledning säger att de kommer
            att göra 100 procent investeringar i förnybart de kommande åren.
            Det är det vi vill med bolaget. Det välkomnar jag alltså. Jag
            tror att kanske till och med Moderaterna inser att det är en klok
            idé.
          </note>
          <note>
            Jag noterar att Vänsterpartiet i debatten nu säger att man vill
            att Vattenfall fortsätter att bedriva brunkolsverksamhet i Tyskland
            fram till kan ­ ske 2030. Vi kan göra olika bedömningar och komma
            fram till olika slutsatser. Min slutsats är att vi som ägare måste
            fundera på följande: Hur blir Vattenfall ledande och drivande
            vad gäller hållbar utveckling? Hur skapar man de resurser som
            krävs för de investeringar som måste göras i hållbar energiproduktion?
            Vilket ansvar har Tyskland för sin energiomställning? Vilka beslut
            väljer de att fatta? Vi måste respektera Tyskland på samma sätt
            som vi förväntar oss att Tyskland respekterar våra miljöpolitiska
            vägval när det gäller vår egen energipolitik.
          </note>
          <note>
            Jag tycker att debatten är viktig, och jag vill återkomma till
            den sista frågan från Jens Holm, nämligen riksdagens roll. Nu
            är vi lite före i processen igen, och vi vet inte exakt vad som
            kommer att hända. Men jag vill vara tydlig med det som Jens Holm
            tog upp om statens ägarandel eller verksamhetsföremål. Det är
            nog inte så troligt att det ändras av en sådan här affär. Det
            är inte säkert att de regelverk som statuerar att man ska gå till
            riksdagen verkligen kräver att man går till riksdagen. Det är
            inte det som kan bli effekten av affären.
          </note>
          <note>
            Jag är angelägen om att regeringens styrning av Vattenfall är
            väl förankrad. Om det blir aktuellt är det därför rimligt att
            vi informerar näringsutskottet när ägarsamordningsfrågan har kommit
            in. Men som sagt, hur ägarna blir involverade i processen beror
            på vad Vattenfalls initiativ resulterar i.
          </note>
          <note type="speaker">
            Anf. 25 JENS HOLM (V):
          </note>
          <note>
            Fru talman! Jag vill börja med att vända mig till Fredrik Schulte,
            Moderaterna, som har mage att tala om att knäcka ekonomin när
            han representerar det parti som var ledande i den regering som
            köpte bolaget Nuon . Det är den kanske sämsta affären någonsin
            och belastar nu Vattenfall med underskott på tiotals miljarder
            kronor.
          </note>
          <note>
            Vi i Vänsterpartiet förespråkar en successiv avveckling av Vattenfalls
            brunkolsverksamhet. Ingen vore gladare än jag om vi kunde trycka
            på en knapp och säga att vi från och med nu har trollat bort brunkolen
            från jordens yta och förvandlat allt till skinande fin förnybar
            energi. Men vi vet alla att riktigt så fort går inte omställningen.
            Det är därför vi talar om en successiv avveckling.
          </note>
          <note>
            Jag måste säga att jag blir lite orolig när jag hör näringsministern
            säga att det kan vara positivt för klimatet, som jag förstod det,
            att sälja verksamheten vidare. I dagsläget finns det ett centraleuropeiskt
            högst spekulativt företag, baserat i skatteparadis, som bara vill
            tjäna pengar. Om vi säljer verksamheten vidare vet vi att då blir
            det brunkol, mer brunkol och ännu mer brunkol i decennier framöver.
          </note>
          <note>
            Jag tackar näringsministern för hans svar och för beskedet hur
            riksdagen ska kunna involveras. Jag noterar att vi har lite olika
            tolkningar av det. Jag tror att även Riksrevisionen tolkar regelverket
            på ett lite annorlunda sätt än ministern, eftersom Riksrevisionen
            anser att riksdagen borde involveras på ett aktivt sätt. Jag hoppas
            dock att vi inte ska behöva hamna där utan att ministern ger Vattenfall
            ett uppdrag att successivt avveckla verksamheten och inte sälja
            den.
          </note>
          <note type="speaker">
            Anf. 26 FREDRIK SCHULTE (M):
          </note>
          <note>
            Fru talman! Jag visste att det bara var en tidsfråga innan Nuon
            skulle komma upp i diskussionen. Nuon köptes i princip i enighet.
            Det fanns inget politiskt parti och ingen politiker som gick ut
            och sa att Nuonaffären var ett felaktigt förvärv. En rad år senare
            visade det sig vara en riktigt dålig affär. Orsaken till det är
            att världsmarknadspriset på gas kraftigt fallit efter skiffergasrevolutionen
            i framför allt Nordamerika. Det gör att också Rysslands ekonomi
            nu befinner sig i en mycket tuff situation.
          </note>
          <note>
            Om Mikael Damberg menar att han och Socialdemokraterna hela tiden
            var emot Nuonaffären får han gärna kommunicera detta här. Det
            som ni har kritiserat den tidigare alliansregeringen för var hanteringen
            och beredningen av frågan i regeringen. Att skiffergasrevolutionen
            skulle äga rum var det ingen som kunde förutse.
          </note>
          <note>
            Jag tycker ändå att den intressanta frågan trots allt är: Är
            det på det sättet att regeringen numera under Mikael Dambergs
            ledning kommer att gå över till att föra en näringspolitik som
            blir mer och mer ideologiskt inriktad och som inte handlar om
            att bedriva den bästa och mest affärsmässiga verksamheten?
          </note>
          <note>
            Mikael Damberg glider hela tiden på formuleringarna. Å ena sidan
            gör man olika typer av ideologiska markeringar. Vi ser det till
            exempel i Saudiaffären och gällande brunkolen. Å andra sidan pratar
            man om affärsmässighet. Vi ser vad dina koalitionspartner tycker,
            Mikael Damberg. De vill använda svenska skattepengar till att
            avveckla verksamheter utomlands. Det finns ingen gräns för hur
            det kan skada svensk ekonomi.
          </note>
          <note type="speaker">
            Anf. 27 Närings- och innovationsminister MIKAEL DAMBERG (S):
          </note>
          <note>
            Fru talman! Jag tackar för interpellationsdebatten. Jag tror
            att vi kommer att diskutera frågan igen om och när det blir aktuellt
            att Vattenfalls styrelse kommer tillbaka med resultatet av sonderingarna
            inför en förändrad ägarstruktur. Vi har nu diskuterat hur jag
            anser att näringsutskottet bör informeras om det skulle bli en
            affär. Det är bra att vi har rett ut den frågan och känner trygghet
            i det.
          </note>
          <note>
            Som jag sagt flera gånger i den här debatten, även i mitt interpellationssvar,
            jobbar regeringen på riksdagens uppdrag med att förvalta de statliga
            bolagen. För oss är det viktigt att bedriva affärsmässig energiverksamhet,
            så att detta bolag är ett av de bolag som leder utvecklingen mot
            hållbar utveckling. Det är viktigt att bygga värden i de statliga
            bolagen och att agera långsiktigt, föredömligt och strategiskt.
            Detta är inte bara Socialdemokraternas inställning till ägarskapet
            i de statliga bolagen, utan också Miljöpartiets. Vi är en regering
            som tar ansvar för de riksdagsbeslut som fattats. Dessa beslut
            vägleder regeringen i vår styrning av bolagen.
          </note>
          <note>
            Jag tackar än en gång för debatten. Jag ser fram emot att vi
            återkommer till frågan längre fram.
          </note>
          <note>
            Överläggningen var härmed avslutad.
          </note>
          <note>
            § 9 Svar på interpellation 2014/15:334 om förbättrat klimat för
            entreprenörskap
          </note>
          <note type="speaker">
            Anf. 28 Närings- och innovationsminister MIKAEL DAMBERG (S):
          </note>
          <note>
            Fru talman! Carl-Oskar Bohlin har i sin interpellation konstaterat
            att den nedlagda Entreprenörskapskommittén och utredningen Utveckling
            av innovations- och entreprenörskapsklimatet skiljer sig åt vad
            gäller uppdragen. Han skriver i interpellationen att uppdraget
            att se över om det finns strukturer eller andra företeelser eller
            regler i inkomstskattesystemet eller i regelverket för socialavgifter
            som motverkar entreprenörskap och företagande liksom uppdraget
            att utvärdera lägsta tillåtna gräns för aktiekapital för privata
            aktiebolag nu inte ingår. Mot bakgrund av detta har han frågat
            mig dels varför bland annat dessa direktiv strukits, dels om jag
            menar att dessa parametrar saknar betydelse för det svenska entreprenörskapsklimatet.
          </note>
          <note>
            Låt mig börja med den sista frågan. Utredningen har ett brett
            uppdrag som omfattar olika politikområden . Det finns också en
            mängd frågor som är relevanta för entreprenörskapsklimatet men
            som av praktiska och andra skäl inte kommer att hanteras av just
            denna utredning. Därmed inte sagt att de saknar betydelse. Vi
            har valt en annan inriktning dels för att vi vill ha mer fokus
            och snabbare resultat, dels för att vi organiserar arbetet annorlunda.
          </note>
          <note>
            När det gäller skattereglerna har utredningen i uppdrag att redogöra
            för hur beskattningen av entreprenörer och ägare av företag är
            utformad i ett urval av viktiga konkurrentländer. I övrigt bedöms
            det som lämpligare att se över aktuella skattefrågor i egna utredningar,
            eftersom förändringar på skatteområdet ofta är lagtekniskt komplicerade
            och kräver stor detaljkunskap inom respektive område.
          </note>
          <note>
            Regeringen beslutade även den 15 januari 2015 att ge ett utökat
            uppdrag till Utredningen om översyn av beskattningen vid ägarskiften
            i fåmansföretag. Utredningen ska, förutom att se över beskattningen
            vid ägarskiften, göra en större översyn av 3:12-regelverket. Det
            finns även sedan tidigare en utredning som ska se över skattereglerna
            för incitamentsprogram. Syftet med denna är att åstadkomma konkurrenskraftiga
            regler för att öka möjligheterna att attrahera och behålla nyckelkompetens.
            När det gäller aktiekapitalets storlek är det för närvarande inte
            aktuellt att se över frågan.
          </note>
          <note>
            Nya, kunskapsintensiva och växande företag är viktiga för jobb-
            och värdeskapande. Därför måste det bli enklare att starta och
            driva företag och att kunna växa genom att investera, anställa
            fler eller exportera. Det ställer krav på internationellt konkurrenskraftiga
            ramvillkor, väl fungerande och effektiva stödsystem, väl fungerande
            samverkan mellan till exempel universitet, institut och näringsliv,
            matchning mellan entreprenörer och idéer samt rörlighet mellan
            sektorer och branscher. Detta är områden som den särskilde utredaren
            ska titta närmare på.
          </note>
          <note type="speaker">
            Anf. 29 CARL-OSKAR BOHLIN (M):
          </note>
          <note>
            Fru talman! Jag tackar näringsministern för svaret.
          </note>
          <note>
            Att lägga ned en utredning med ett flertal konkreta utredningsuppdrag
            för förbättring av entreprenörskapsklimatet och sedan tillsätta
            en ny utred ­ ning som man i huvudsak fyller med luft, ge den
            ungefär samma namn och hoppas på att ingen ställer några följdfrågor
            är möjligen en smart politisk strategi. Jag tog mig dock tiden
            att läsa de kommittédirektiv ni gav den nya utredningen och kan
            konstatera följande: I stället för att på djupet ut ­ reda hinder
            i det svenska skattesystemet som riskerar att skapa problem för
            entreprenörskap i Sverige väljer man att bara göra en komparativ
            studie och titta på hur skattesystemet ser ut i andra delar av
            världen. Det är jätte ­ bra – om man samtidigt förenar det uppdraget
            med att ta till sig av lärdo ­ marna och tillämpa det man finner
            utomlands i det svenska skattesystemet. Ni har dock helt strukit
            uppdraget att utvärdera det svenska inkomstskatte ­ systemet.
            I den delen blir en komparativ studie närmast meningslös.
          </note>
          <note>
            Jag har lite svårt att förstå hur näringsministern resonerar.
            Han säger att man inte kan utreda det här på Näringsdepartementet
            för att kompetensen saknas och att detta bör göras av någon som
            har den specifika kompetensen att utreda skattefrågorna. Men den
            tidigare utredningen, som näringsministern var med och lade ned,
            låg på Finansdepartementet. Det näringsministern gör, fru talman,
            är att säga att man lägger ned den utredning som ligger under
            Finansdepartementet och sedan säga att man inte längre kan utreda
            detta eftersom utredningen nu ligger under ministerns eget departement,
            Näringsdepartementet. Det är ett ganska märkligt cirkelresonemang
            som i slutändan riskerar att drabba Sveriges entreprenörer.
          </note>
          <note>
            Jag vet inte om näringsministern själv har varit med och utformat
            sitt interpellationssvar, men jag måste ändå ställa frågan, fru
            talman: Hur menar näringsministern att vi får ett snabbare resultat
            i den här frågan, vilket ministern nyss sa i sitt svar, när man
            väljer att sparka en utredning, som redan börjat arbeta med tydliga
            direktiv, för att sedan tillsätta en ny ensamutredare som man
            ger längre tid? Man flyttar alltså fram datumet för när utredningen
            ska vara presenterad. Hur menar näringsministern att vi får snabbare
            resultat på det sättet?
          </note>
          <note>
            Vad gäller frågan om sänkningen av aktiekapitalet har det i flera
            utredningar redan konstaterats att detta är den kanske viktigaste
            tröskeln att sänka för att låta fler människor kunna starta företag
            i det här landet. I dag fyller kravet på 50 000 kronor för start
            av aktiebolag en väldigt liten funk ­ tion som borgenärsskydd,
            vilket traditionellt har ansetts vara argumentet för detta. I
            dag utgör detta i stort sett bara en tröskel för människor som
            vill starta och driva företag. Hur kommer det sig att näringsministern
            inte ens vill titta på den här frågan, som har bedömts vara så
            viktig för att ge möjligheter för fler att starta och driva nya
            företag?
          </note>
          <note type="speaker">
            Anf. 30 FINN BENGTSSON (M):
          </note>
          <note>
            Fru talman! Tack, Carl-Oskar Bohlin, för en viktig interpellation
            om hur klimatet för entreprenörskap i Sverige verkligen ser ut
            och bedöms. Tack, statsrådet, för svaret på interpellationen,
            som handlade om en specifik utredning med detta tema.
          </note>
          <note>
            Jag hörde svaret från statsrådet. Statsrådet säger: ”Nya, kunskapsintensiva
            och växande företag är viktiga för jobb och värdeskapande. Därför
            måste det bli enklare att starta och driva företag, att kunna
            växa genom att investera, anställa fler eller exportera.”
          </note>
          <note>
            Det är kloka ord, Mikael Damberg. Men jag måste samtidigt i denna
            tidsanda ställa en fråga om en annan sektor och en annan utredning
            som görs parallellt med den som diskuteras i interpellationen
            och som jag bedömer har precis det motsatta syftet.
          </note>
          <note>
            Det handlar om den utredning som ska bedöma vinstmöjligheterna
            inom servicesektorn i välfärdens kärna. Det är en utredning som
            har tagits fram trots att alliansregeringen redan har genomfört
            en så kallad ägarprövningsutredning där det finns konkreta förslag
            till hur man i detta fall kan balansera marknaden.
          </note>
          <note>
            Den nya utredningen som nu har aviserats innehåller direkt konträra
            synpunkter till det som näringsministern beskriver i sitt svar.
            Tidigare var det tänkt att utredningen skulle komma kanske någon
            gång under början av 2016 för att regeringen skulle komma med
            en proposition inom den servicesektor som det nu handlar om där
            det finns ett entreprenörskap som har börjat gry. Genom det nya
            förslaget till utredning kommer man att avleverera svaret först
            i november 2016 med möjlighet till beslut från regeringen kanske
            2017.
          </note>
          <note>
            Vad tror näringsministern att detta skapar för klimat för entreprenörer
            inom välfärdens kärna? Tror ni att det finns någon som vill investera
            i nya kunskapsintensiva och växande företag eller någon som vågar
            anställa människor att arbeta och skapa värden i någonting där
            man kanske kommer att förbjuda vinstuttag över huvud taget?
          </note>
          <note>
            Det måste därför bli enklare att starta och driva företag, att
            kunna växa genom att investera och anställa fler eller exportera,
            säger näringsministern i svaret på denna interpellation. Men det
            klingar falskt när man samtidigt håller på att skära bort en ny
            sektor inom välfärdens kärna som har börjat att just växa, anställa
            fler och kanske kunna vara med och bidra på ett intressant sätt
            till utvecklingen av vårt välstånd i Sverige.
          </note>
          <note>
            Jag skulle därför vilja att näringsministern presenterar hur
            han ser på den utredning som hans regeringskollega Ardalan Shekarabi
            med stöd av Miljöpartiet men även Vänsterpartiet nu skickar ut
            på en utredningsrunda som gör att det, som jag bedömer det, inte
            kommer att finnas en investeringsvilja i denna sektor över huvud
            taget och hur man kan få det att skorra så falskt i förhållande
            till dessa kloka uttalanden i detta interpellationssvar.
          </note>
          <note type="speaker">
            Anf. 31 Närings- och innovationsminister MIKAEL DAMBERG (S):
          </note>
          <note>
            Fru talman! Tack, Carl-Oskar Bohlin, för interpellationen och
            inläggen i debatten än så länge. De första anförandena som handlar
            så tydligt om skatter blir ändå lite symtomatiska. För Moderaterna
            var det tydligt i den förra regeringen att all näringspolitik
            stavades skatter.
          </note>
          <note>
            Det var det som skulle lösa våra problem med kunskapsresultaten
            i skolan, den fallande konkurrenskraften och den tappade förmågan
            att vara längst fram när det gäller innovation och att omvandla
            forskningsresultat till innovationer. Allting stavades skatter.
            Den gemensamma nämnaren för den borgerliga regeringens näringslivspolitik
            var att den stavades skattesänkningar.
          </note>
          <note>
            Med ett resultat på 400 000 arbetslösa och en svagare internationell
            konkurrenskraft efter åtta borgerliga regeringsår måste man ändå
            dra slutsatsen att det receptet inte funkade fullt ut hela vägen.
            Nu diskuterar vi: Hur stärker man företagens innovationskraft
            och entreprenörskap? Hur underlättar man för fler företag att
            ta sig ut på en världsmarknad där de både klarar konkurrensen
            och orkar med att ta steget?
          </note>
          <note>
            Det är fler frågor som måste diskuteras än bara skattefrågorna.
            Det är relevant att titta på konkurrentländer. Har de gjort någonting
            spännande i sina skattesystem som förstärker entreprenörskapet
            och skapar en kultur där nya idéer växer fram snabbare än i andra
            länder är det intressant att titta på det. Det är just därför
            som Entreprenörskapsutredningen har fått uppdraget att titta på
            relevanta konkurrentländer.
          </note>
          <note>
            När man tittar på vad som egentligen gör att företag växer och
            kan anställa är det när företagen har en efterfrågan på sina produkter.
            Det handlar om att de har en ny vara, produkt eller tjänst, som
            de kan sälja , som ingen annan har och som gör att det skapar
            ökad efterfrågan, eller att de möter en ny marknad, slår sig in
            på marknaden, tar nya marknadsandelar eller växer internationellt.
          </note>
          <note>
            Detta fokus har regeringen på vår näringslivspolitik. Vi måste
            ha fokus på det som faktiskt gör skillnad. Entreprenörskapsutredningens
            nya uppdrag ska ses i ljuset av det. Det är kunskap och förmågan
            att omvandla den till varor och tjänster som bygger Sveriges konkurrenskraft.
            Därför har vi ett väldigt stort fokus i uppdraget till Entreprenörskapsutredningen
            att se: Hur kan vi göra detta ännu bättre i Sverige?
          </note>
          <note>
            Vi tittar också över ramvillkoren. Ramvillkor påverkar förutsättningar
            för entreprenörskap, innovation och omsättningsförmåga. Vi säger
            att utredningen ska komma med förslag på de områdena. Det är egentligen
            ett bredare uppdrag än tidigare.
          </note>
          <note>
            Det handlar också om en översyn av vissa regler för företagsrekon
            ­ struktion. Det är samma uppdrag som tidigare. Det är samverkan
            när det gäller kunskapsöverföring. Det får ett ökat utrymme i
            utredningen. Det är kommersialisering och nyttiggörande av forskningsresultat.
            Det får ett större utrymme i utredningen. Varför då? Jo, därför
            att Sverige har ett historiskt problem.
          </note>
          <note>
            Vi gör väldigt stora inputsatsningar på forskning och innovation
            , medan vår output inte är lika kraftfull. När vi jämför med andra
            länder är det andra länder som till och med gör mindre satsningar
            på forskning och utveckling än Sverige men som ändå får ut mer
            av sina system. Vi vill att Entreprenörskapsutredningen ska titta
            på hur vi kan ytterligare bli bättre på detta.
          </note>
          <note>
            Den ska se till hinder och rörligheter mellan olika sektorer.
            Det är ett område som OECD pekar ut som viktigt för Sverige att
            utveckla om vi ska jobba med entreprenörskap. Det är några exempel
            på nya inriktningar på Entreprenörskapsutredningen.
          </note>
          <note>
            Varför kan jag då säga att det kan ske snabbare? Jo, därför att
            vi säger att den ska återrapportera redan innan arbetet med propositionen
            om forskning, innovation och den högre utbildningen är klar. Vi
            får det inspelet från entreprenörskapsforumet till forsknings-
            och innovationspropositio ­ nen.
          </note>
          <note>
            Vi vill ha det underlaget när vi gör den propositionen. Det är
            därför vi har lagt upp uppdraget med en delredovisning om de områden
            som är viktiga för forsknings- och innovationspolitiken.
          </note>
          <note type="speaker">
            Anf. 32 CARL-OSKAR BOHLIN (M):
          </note>
          <note>
            Fru talman! Det är klart att frågan är bredare än bara ett skatterättsligt
            perspektiv. Det är just därför jag är så besviken över att se
            hur man har skrotat flertalet bra, konkreta kommittédirektiv för
            den nya utredningen i jämförelse med för den gamla. Låt mig ta
            några exempel för att försöka synliggöra avsaknaden på konkretion
            i regeringens nya kommittédirektiv.
          </note>
          <note>
            I de tidigare direktiven fanns bland annat med att den skulle
            utföra en analys med anledning av Världsbankens granskning av
            det svenska företagsklimatet, kartlägga det svenska innovationsstödet,
            utvärdera sammanslagningen av Almi och Innovationsbron och hitta
            problem och kilar i det svenska inkomstskattesystemet som drabbar
            entreprenörer. Dessa direktiv har nu bytts ut mot till exempel:
            A nalysera och lämna förslag på hur man kan förbättra möjligheterna
            att utveckla lösningar på samhällsutmaningar genom innovation
            och entreprenörskap.
          </note>
          <note>
            Fru talman! Jag måste fråga näringsministern: Vad betyder det
            i konkreta termer? Precis som jag poängterade tidigare är det
            viktigt att göra en internationell utblick och se hur det ser
            ut i andra länder. Problemet är bara att ni inte tänker göra någonting
            med det. Den utredare ni har tillsatt har inte uppdraget att se
            över det svenska skatteregelverket i jämförelse med hur det ser
            ut i andra länder. Uppdraget är bara: Redogör för hur det ser
            ut på andra håll runt om i världen.
          </note>
          <note>
            Det direktiv ni tog bort var att de facto gå in och penetrera
            det svenska regelverket och se: Hur ser det ut? Återkom med konkreta
            förslag, och återkom med författningsförslag och regeländringsförslag.
            Den nya kommittén saknar helt det uppdraget.
          </note>
          <note>
            Det är skillnaden, Mikael Damberg, mellan den tidigare regeringens
            konkreta ambition att förbättra entreprenörskapsklimatet i Sverige
            och den nya regeringens reptrick. Man lägger ned en utredning
            med konkreta direktiv. Man tillsätter en ny utredning som man
            förvisso har den goda smaken att ge samma namn men som man fyller
            med i huvudsak luft.
          </note>
          <note>
            Väldigt få av de direktiv som finns med i er nya utredning innebär
            någonting konkret. Näringsministern får gärna svara mig på vad
            det konkret innebär att analysera och lämna förslag på hur man
            kan förbättra möjligheterna att utveckla lösningar på samhällsutmaningar
            genom innovation och entreprenörskap. Han får gärna också, för
            den delen, lämna förslag på hur utvecklingen av affärsmodeller
            inom cirkulär ekonomi kan underlättas. Detta får näringsministern
            gärna återkomma till.
          </note>
          <note type="speaker">
            Anf. 33 FINN BENGTSSON (M):
          </note>
          <note>
            Fru talman! Regeringens politik måste hålla ihop på alla plan.
            Interpel ­ lationen handlar om ett förbättrat klimat för entreprenörskap
            speglat i en ­ treprenörskapsutredningar. Jag delar mycket av
            den kritik som Carl-Oskar Bohlin lyfter fram här och ifrågasättandet
            av att man verkligen vill värna entreprenörskapet. Carl-Oskar
            Bohlin säger att regeringen här gör ett rep ­ trick.
          </note>
          <note>
            Min fråga i mitt förra inlägg bevärdigas dock inte ens med ett
            svar från näringsministern. Det har lagts en strypsnara om den
            verksamhet som bedrivs i välfärdens kärna. Där har man ett entreprenörskap
            som har börjat gro och växa. Det är någonting som regeringen värnar,
            precis som näringsminister n säger i svaret på interpellationen.
            Men jag sa att just det utredningsförslag som nu har lämnats med
            stöd av Vänsterpartiet kommer att göra att hela denna sektor kommer
            att dö. Det kommer inte att finnas någon investeringsvilja över
            huvud taget förrän tidigast 2017.
          </note>
          <note>
            Är det på det sättet som man vill att entreprenörskap ska lyftas
            fram? Och varför skulle i så fall denna sektor vara undantagen
            möjligheterna att få entreprenörstöd? Man får lov att ge entreprenörer
            som bygger skolor och vårdcentraler stöd, men man får inte lov
            att ge entreprenörer som bedriver verksamhet i dessa byggnader
            något stöd. Här ska det stoppas gen ­ om att ta bort alla möjligheter
            till vinstuttag. Det är vad man har varslat om att utredningen
            parallellt ska komma fram till.
          </note>
          <note>
            Jag vill ställa frågan till näringsministern om hur man inom
            Regerings ­ kansliet med regeringskollegerna har resonerat om
            två så disparata ambi ­ tioner. Det gäller dels de ambitioner
            som Entreprenörskapsutredningen i sig har, dels det som utredningen
            om stopp för vinster i välfärden aviserar gentemot den viktiga
            servicesektor som nu har gått helt i stå.
          </note>
          <note type="speaker">
            Anf. 34 FREDRIK SCHULTE (M):
          </note>
          <note>
            Fru talman! Näringsministern står här och säger att i Moderaternas
            och Alliansens värld är det bara sänkta skatter som är relevant.
            Men faktum är att det egentligen bara är i Socialdemokraternas
            retorik och beskrivning av Moderaterna och Alliansen som skatter
            är det enda relevanta.
          </note>
          <note>
            Jag kan säga det rakt ut: Skatter är inte den viktigaste faktorn
            när det gäller vad som avgör en bra näringspolitik. Det är väsentligt
            viktigare att ha en fungerande rättsstat. Att ha ett transparent
            regelverk och en fungerande offentlig apparat som inte skapar
            byråkrati och som inte på olika sätt skadar näringslivet är väsentligt
            mer centrala frågeställningar för att ha ett fungerande näringsliv.
            Men skatterna kommer ganska högt upp på listan över faktorer som
            påverkar näringsklimatet.
          </note>
          <note>
            Saken är den att vi är ganska överens i den här kammaren om att
            vi ska ha en rättsstat, att vi ska ha låg korruption, att vi ska
            ha transparenta regelverk och att vi ska ha en byråkrati som inte
            skadar näringslivet. Det gör att i ett så pass väl fungerande
            land som Sverige spelar skatterna stor roll. Men det är inte det
            enda. Om man tittar på Alliansens politik ser man att vi under
            de åtta år vi styrde hade en bred palett av olika frågor där vi
            adresserade villkoren för att bedriva näringsverksamhet i det
            här landet. Det handlar inte minst om regelkrångel.
          </note>
          <note>
            Låt oss titta på vad resultatet av den politiken är. Jag har
            en liten graf här i mobiltelefonen. Tyvärr kan jag inte visa den
            för tv-tittarna eller för någon av åhörarna här. Men om man tittar
            på hur Sverige rankas i Global Innovation Index mellan 2004 och
            2014 ser man att vi under den tidigare socialdemokratiska regeringens
            tid gick från plats 12, medelbra i västvärlden, till plats 3.
            Enligt EU-kommissionens Innovation Union Scoreboard 2014 leder
            Sverige, och betraktas som det mest innovativa landet i västvärlden.
            Retoriken går alltså inte riktigt ihop.
          </note>
          <note>
            En annan punkt där retoriken från ministern inte riktigt går
            ihop gäller hur Mikael Damberg å ena sidan sitter och argumenterar
            för att vi ska se över skattereglerna och å andra sidan verkar
            argumentera för att skattereglerna inte spelar någon som helst
            roll. Kan vi inte få ett rakt och tydligt svar? Menar Mikael Damberg
            att skatterna har någon som helst inverkan på näringsklimatet?
            Kan vi inte få ett tydligt och klart besked här?
          </note>
          <note>
            Jag har försökt ställa denna fråga till finansministern upprepade
            gånger utan att vara särskilt framgångsrik med att få ett svar.
          </note>
          <note>
            Frågan är viktig. Mikael Damberg säger att man kommer att se
            över skattereglerna för företagen. Bland a nnat nämner han 3:12-regelverket
            . Men det intressanta är att i alla andra sammanhang har Socialdemokraterna
            velat ha ett mer restriktivt 3:12-regelverk. Man har talat om
            att man ska ta bort 20-procentsregeln och höja den till 30 procent.
            Man vill se över löneunderlagsregeln för att man tycker att det
            har blivit för generöst. Är detta också bara nyspråk? Man säger
            att man ska se över skatterna, men när man sedan gör det vill
            man bara skärpa dem och göra dem ännu sämre.
          </note>
          <note>
            Det är ganska många saker som Mikael Damberg har att reda ut.
            Jag ser fram emot svaren.
          </note>
          <note type="speaker">
            Anf. 35 Närings- och innovationsminister MIKAEL DAMBERG (S):
          </note>
          <note>
            Fru talman! Jag vet att Moderaterna är väldigt intresserade av
            skatter. Därför ansträngde jag mig att skriva om skatter i svaret,
            så att ni inte skulle bli besvikna på våra svar. I svaret står
            att vi tittar över skattesystemet när det gäller ägarskiften,
            optionsfrågan, som jag vet engagerar stora delar av svenskt näringsliv,
            och frågan om hur man kan rekrytera kompetent arbetskraft i nystartade
            bolag.
          </note>
          <note>
            Däremot blir det roligt när man först säger att skatterna inte
            är det viktiga för Moderaterna och sedan ramlar tillbaka till
            att det var det som var viktigt i alla fall och att det inte fanns
            någonting annat.
          </note>
          <note>
            Vi har lite olika syn på detta. Jag förstår att skattesystem
            är viktigt och att vi måste ha konkurrenskraftiga ramvillkor i
            Sverige för att bedriva näringspolitik. Men det kan inte vara
            hela inriktningen på politiken. Om man tittar på den förra entreprenörskapsutredningen
            ser man att det var en väldig tonvikt på detta. Det resulterade
            i att det bland utredarna och den grupp människor som engagerade
            sig i arbetet inte fanns jättemånga entreprenörer, om jag får
            säga så. Pontus Braunerhjelm , som ledde arbetet då och som gör
            det nu, är densamme. Men det vi har gjort med den nya utredningen
            är att tillföra en lång rad entreprenörer som kommer att bistå
            i arbetet för att sätta sina perspektiv på vad det är som begränsar
            entreprenörskapet i Sverige.
          </note>
          <note>
            Tyvärr har vi inte heller riktigt samma bild av Sveriges ställning
            i värl ­ den. Det är korrekt om man räknar inputvärden på hur
            innovativa vi är. Då kommer Sverige i topp. Men om man tittar
            på leveranspunkterna i jämför ­ elserna hamnar vi ganska medelmåttigt.
            Det är en diskussion som inte är helt ny i Sverige. Vi har haft
            en diskussion om den svenska paradoxen, som innebär att vi satsar
            mycket på forskning, utbildning och kunskap, men vi får inte ut
            lika mycket av innovationssystemet.
          </note>
          <note>
            När vi tittar på vad vi vill sätta fokus på vill vi ha entreprenörerna
            med och delaktiga i arbetet för att Pontus Braunerhjelm ska kunna
            lägga fram förslag redan till propositionen om forskning, innovation
            och högre utbild ­ ning. Vi vill ha dem med för att man sk a kunna
            påverka arbetet, få snabb ­ are resultat och göra mer verkstad.
          </note>
          <note>
            Det andra är att vi sätter ett väldigt fokus just på kunskap,
            överföring och rörlighet mellan akademi och näringsliv, kommersialisering
            och nytto ­ görande. Det är där vi vet att vi har haft problem
            med den svenska para ­ doxen, och det är där vi behöver fler bra
            svar vid sidan av satsningar på forskning och utbildning, som
            denna regering står för i större omfattning än vad den tidigare
            regeringen har gjort.
          </note>
          <note>
            Det är klart att vi nu gör ett skifte i näringspolitiken där
            vi blir mer engagerade, där näringspolitiken får mer muskler och
            där näringspolitiken kopplar sig tydligare till handelsfrågorna
            och exportfrågorna. Det handlar om kopplingen till hur vi ska
            kunna få konkurrera längre upp i värdekedjorna genom kunskap och
            kompetens. Det är därför denna regerings budget är så fokuserad
            på utbildningssatsningar. Långsiktigt tror vi att det är det som
            avgör Sveriges konkurrenskraft globalt sett.
          </note>
          <note>
            Jag har fått frågor om en annan utredning, och de kanske lämpar
            sig bättre för en annan debatt. Men jag kan säga att jag inte
            alls är oroad för de företag som är innovativa i välfärdssektorn,
            som har hög kvalitet och som levererar. Däremot har det varit
            problem med – och det tror jag att borgerliga partier nu för tiden
            erkänner – en naiv syn, som Jan Björklund brukar beteckna det,
            på vilka krav som ställs på de privata företag som agerar på välfärdsmarknaden.
            Det är viktigt för oss att ställa tuffare krav på kvalitet, att
            ha tydligare uppföljning och att ha öppenhet i redovisningen av
            ekonomin så att skattebetalarna vet att skattebetalarnas pengar
            så långt som möjligt går till det som de är tänkta för. Det gynnar
            entreprenörskap långsiktigt att jobba med kvalitet i verksamheten,
            inte bara som en del avvikande aktörer har gjort – inte den stora
            majoriteten – nämligen utnyttjat systemet och skapat en negativ
            debatt om privata och fristående alternativ i välfärden.
          </note>
          <note type="speaker">
            Anf. 36 CARL-OSKAR BOHLIN (M):
          </note>
          <note>
            Fru talman! Jag vet inte om Mikael Damberg bemödade sig att läsa
            kommittédirektiven för den tidigare utredningen eftersom han i
            talarstolen säger att det lades en tonvikt vid enbart skatter.
            Ett av nio direktiv, fru talman, i den tidigare utredningen handlade
            om skatter. Övriga åtta direktiv gällde konkreta åtgärder för
            andra problem som lägger hinder i vägen för entreprenörskap i
            Sverige. Så är det.
          </note>
          <note>
            Eftersom Mikael Damberg inte ville svara på mina tidigare frågor
            om vad målen faktiskt betyder vill jag ändå ställa en fråga till
            honom. Han säger att man inte bör titta på skattefrågan i utredningen
            därför att den frågan bäst utreds av folk som har kompetens för
            den i en annan utredning. Men varför valde man att lägga ned den
            utredning som hade sitt säte på Finansdepartementet och som uppenbart
            hade kompetens att utreda frågan, för att sedan tillsätta en ny
            utredning som man menar inte har kompetens att utreda frågan?
            Det är ett mycket märkligt cirkelresonemang som inte är logiskt
            för fem öre.
          </note>
          <note>
            Näringsministern får gärna svara på frågan om varför. Vad menar
            han när han säger att han vill ha snabbare resultat? Den tidigare
            utredningen skulle presenteras i augusti , medan den nyss tillsatta
            utredningen ska presenteras först i oktober. Vilken månad kommer
            först i den gregorianska kalendern, Mikael Damberg?
          </note>
          <note type="speaker">
            Anf. 37 FREDRIK SCHULTE (M):
          </note>
          <note>
            Fru talman! Låt mig ta upp frågan om vinster i välfärden. Jag
            håller till hundra procent med Mikael Damberg om att det är ett
            uppenbart problem. Men det är tråkigt att regeringen valde att
            söka stöd hos Vänsterpartiet, som vill eliminera alla privata
            aktörer inom välfärden, och inte tydde sig till Alliansen för
            att föra en diskussion med oss.
          </note>
          <note>
            Carl-Oskar Bohlin tydliggör problemet väl. Nu försöker Mikael
            Damberg markera att Alliansens utredning bara skulle handla om
            skatter. Jag tycker att Carl-Oskar Bohlin redogjorde tydligt för
            att det var bara en åttondel av de direktiv som hade utställts.
            Oavsett vad; om en för stor tonvikt vid skatter är ett problem
            är inte lösningen att inte ha någon inriktning över huvud taget.
          </note>
          <note>
            Jag håller med näringsministern om att frågan om den faktiska
            outputen är ett problem och en utmaning. Det här är en annan fråga
            som jag får återkomma till i en annan interpellation till näringsministern,
            men jag tror att det i mycket handlar om att Sverige har ett unikt
            regelverk som innebär att forskare får 100 procent av patenträtten
            på sina uppfinningar och att företag som gör investeringarna får
            0 procent. Det är ett hack som gör att innovationer inte resulterar
            i faktiska produkter.
          </note>
          <note>
            Det är intressant hur näringsministern undviker frågeställningarna
            om 3:12-regelverket. Man säger att de t ska utredas, men i själva
            verket vet vi från andra sammanhang att Socialdemokraterna tycker
            att 3:12-regelverket är för generöst. Argumentationen går inte
            ihop.
          </note>
          <note type="speaker">
            Anf. 38 Närings- och innovationsminister MIKAEL DAMBERG (S):
          </note>
          <note>
            Fru talman! Låt mig först svara på frågan om månaderna. Det är
            klart att sluttidpunkten är olika, men det finns en tydlig delredovisning
            för utredningen. Det är därför att vi vill ha in de nya momenten
            , som inte fanns med lika tydligt i den gamla utredningen , i
            god tid innan regeringen ska lägga fram forsknings- och innovationspropositionen.
            Vi vill inte göra samma misstag som den förra regeringen gjorde.
          </note>
          <note>
            Kommer ni ihåg innovationsstrategin som den förra regeringen
            tog fram? Den lades fram efter att forsknings- och innovationspropositionen
            lades fram. Vilken ställning fick strategin då? Vilken påverkan
            fick innovationsstrategin som togs fram av den förra regeringen
            när den inte hängde ihop med den tunga propositionen på området?
            Därför blir det nu en tidigare återrapportering från denna entreprenörskapsutredning
            så att frågorna tydligt kan påverka också propositionen. Det är
            tidsaspekten.
          </note>
          <note>
            Vi kan se vilka personer som Pontus Braunerhjelm har valt att
            omge sig med i utredningen. Då ser vi att entreprenörerna har
            lyfts in i Entreprenörskapsutredningen. Det är klokt. Om man vill
            ha goda idéer och förslag på hur man utvecklar entreprenörskap
            i Sverige är det klokt att lyssna en del på de entreprenörer som
            har gjort resan, brottats med problemen och har sett möjligheter
            och lyckats. Det är bra med den nya utredningen.
          </note>
          <note>
            Det är klart att det finns delar som skiljer utredningarna åt.
            Den största skillnaden är att den förra utredningen var mycket
            mer teknisk och detaljinriktad. Den här utredningen går på ett
            tydligare sätt in på entreprenörskap kopplad till kunskap. Det
            är rätt fokus eftersom det är där Sverige har de största problemen.
          </note>
          <note>
            Jag vill understryka att skatter, konkurrenskraft och ramvillkor
            är viktiga för entreprenörskap. Då gäller det att titta på de
            länder som har gjort spännande saker internationellt och lära
            av dem. Det kan utredningen göra.
          </note>
          <note>
            Överläggningen var härmed avslutad.
          </note>
          <note>
            § 10 Svar på interpellation 2014/15:296 om bekämpningen av stickmyggan
          </note>
          <note type="speaker">
            Anf. 39 Klimat- och miljöminister ÅSA ROMSON (MP):
          </note>
          <note>
            Fru talman! Tack för interpellationen från Mikael Oscarsson!
          </note>
          <note>
            Mikael Oscarsson har frågat mig vilka skäl som ligger till grund
            för beslutet att trappa ned medfinansieringen av myggbekämpningen
            vid nedre Dalälven och om jag avser att vidta några åtgärder för
            att utveckla den så kallade SIT-metoden.
          </note>
          <note>
            Jag vill betona att jag och regeringen tar de problem som lokala
            koncentrationer av översvämningsmyggor för med sig på stort allvar.
            Dessa problem har under flera års tid föranlett bekämpning med
            bekämpningsmedel innehållande BTI i vissa delar av landet. Vi
            ser att det trots bekämpning har uppstått lokala koncentrationer
            av översvämningsmyggor år efter år. Det är vidare oklart vilka
            ekologiska effekter bekämpningen har. Regeringen anser därför
            att metoden i sig inte är en långsiktigt hållbar lösning och att
            det är viktigt att användandet av hållbara metoder som hanterar
            frågan på lång sikt kommer igång på allvar.
          </note>
          <note>
            Vid sidan av sådana åtgärder kan det dock under vissa förutsättningar
            vara nödvändigt att komplettera med bekämpning med bekämpningsmedel.
            Det är mot denna bakgrund som regeringen har beslutat att även
            i år bidra till den särskilda finansieringen av bekämpningen vid
            nedre Dalälven men att göra det med en mindre summa. Detta innebär
            att regeringen har avsatt 3 miljoner kronor för 2015 i stället
            för de 4 miljoner kronor per år som den förra regeringen avsatte
            under de två år som den bidrog till motsvarande finansiering.
          </note>
          <note>
            Jag vill i sammanhanget förtydliga att regeringen inte har för
            avsikt att ta bort möjligheterna till statlig och annan finansiering
            av åtgärder för att hantera myggförekomst. Det har inom ramen
            för det tidigare gällande landsbygdsprogrammet funnits möjlighet
            för länsstyrelserna att prioritera medel för bland annat åtgärder
            för att begränsa höga koncentrationer av översvämningsmyggor.
            Regeringen håller som bäst på att färdigställa landsbygdsprogrammet
            för 2014–2020.
          </note>
          <note>
            Den så kallade SIT-metoden har framförts som ett alternativ för
            att komma åt de problem som lokala koncentrationer av översvämningsmyggor
            för med sig. Metoden är intressant men kräver stora forskningsresurser.
            Jag följer med intresse vad som händer globalt i frågan och om
            eventuella tillämpningar av metoden skulle kunna utvecklas vidare
            i vår del av världen.
          </note>
          <note>
            Jag vill slutligen åter lyfta fram att jag och regeringen tar
            de problem som lokala koncentrationer av översvämningsmyggor för
            med sig på stort allvar och att det är oerhört viktigt att komma
            framåt i användandet av hållbara metoder för att komma åt dessa
            problem även på lång sikt – detta för att säkra en god livsmiljö
            för människor, djur och natur.
          </note>
          <note type="speaker">
            Anf. 40 MIKAEL OSCARSSON (KD):
          </note>
          <note>
            Herr talman! Tack för svaret, klimat- och miljöministern! Man
            kanske kan fråga sig om myggfrågan är någonting som man ska diskutera
            i riksdagen. Faktum är att det är det.
          </note>
          <note>
            Det vi pratar om är den speciella våtmarksmyggan, sticticus ,
            attackmyggan eller vad man nu vill kalla den. Det är ett samlingsnamn
            för aggressiva myggarter som inte skyr dagsljus. De kläcks i enorma
            mängder och har särskilt drabbat områden kring nedre Dalälven,
            men även Enköping, vissa områden runt Stockholm och Forshaga vid
            Klarälven i Värmland.
          </note>
          <note>
            Det man måste ha klart för sig är att det handlar om enorma mängder.
            Det finns en myggfälla som man använder i de här sammanhangen,
            och om man får 2 000 sådana här myggor i en myggfälla tycker man
            att det är otroligt jobbigt. Får man 5 000 är det en förskräcklig
            pina. Är det 10 000 är det olidligt. Sedan märker man ingen skillnad
            mellan uppmätta 20 000, 30 000 eller 40 000 – det är så att säga
            fullt. I de här områdena har man vid mängder med tillfällen uppmätt
            långt över 10 000 myggor i en myggfälla.
          </note>
          <note>
            Bakgrunden till det här är att den förra miljöministern Kjell
            Larsson var på besök i Österfärnebo år 2000 och såg det hela med
            egna ögon. Det är för övrigt någonting jag uppmanar miljöministern
            att göra – att med egna ögon se vad vi pratar om och uppleva det
            in på bara huden.
          </note>
          <note>
            Kjell Larsson var där och såg den förfärliga situationen. Han
            bestämde då att så här går det inte att ha det, och därför satte
            han igång ett projekt med BTI, som är en naturlig bakterie som
            finns i naturen och som används med framgång, inte bara i Sverige
            utan runt om i världen, till exempel i Florida och i Rhendalen
            i Tyskland. Franska rivieran skulle i princip få stänga om det
            inte vore för den framgångsrika myggbekämpningen.
          </note>
          <note>
            Nu var det en debatt om det här ämnet i slutet av förra året,
            och då kom beskedet att det skulle fortgå. Sedan har det visat
            sig att regeringen kommer att dra ned med 25 procent. Då är frågan
            vem det är som ska stå för den extra kostnaden. Kjell Larsson,
            den förra miljöministern, slog fast principen att staten skulle
            stå för 50 procent av kostnaden. Det är inte så konstigt att 50
            procent av bekämpningskostnaden ligger på områden som är statligt
            kontrollerade. Vi talar då om nationalparker, Natura 2000-områden
            och naturreservat. Det är alltså inte konstigt att staten är med
            och betalar.
          </note>
          <note>
            Frågan är alltså vem som ska stå för den extra kostnaden. Under
            2014 var det två översvämningar där man bekämpade mygg med mycket
            god effekt. Inga stickmyggsproblem noterades. Det har förekommit
            problem. År 2012 var det inte fullt lyckat, men det berodde på
            penningbristen. Det var ju penningbristen som gjorde att man inte
            kunde bekämpa som man skulle. Det är när det inte ges tillräckligt
            med ekonomiska medel som bekämpningen inte fungerar.
          </note>
          <note type="speaker">
            Anf. 41 Klimat- och miljöminister ÅSA ROMSON (MP):
          </note>
          <note>
            Herr talman! Det känns som om vi har haft debatt om en liknande
            fråga förut. Jag har också svarat på de frågor som ledamoten Mikael
            Oscarsson ställt och som ingalunda gav till svar att det här inte
            på något sätt har någon medfinansiering från staten.
          </note>
          <note>
            Tvärtom. Även den tidigare regeringen – som förvisso inte hade
            någon miljöminister som hette Kjell Larsson; han var den förrförrförrförra
            miljöministern – med miljöministrarna Andreas Carlgren och Lena
            Ek drev på slutet att det skulle göras en nedtrappning eller ett
            avslut av det särskilda statliga anslaget, för att i stället övergå
            till mer av en regional samfinansiering där man också hade den
            statliga kanaliseringen av pengarna via till exempel landsbygdsprogrammet.
          </note>
          <note>
            Precis som jag redogjorde för i svaret fanns det tidigare pengar
            under landsbygdsprogrammet. Den nuvarande regeringen jobbar med
            att fortsätta ha ett landsbygdsprogram som skapar flexibla finansieringsmöjligheter,
            där regionen kan utveckla olika metoder som man tror på, vill
            ha och behöver för olika typer av naturhantering.
          </note>
          <note>
            Jag vill verkligen betona att jag och regeringen ser det väldigt
            stora problemet med den här typen av myggor. Jag förstår att en
            del kan göra sig lite löjliga och säga att mygg är väl ingenting
            för oss politiker utan är något helt naturligt i den svenska sommaren.
            Men jag är helt medveten om att detta handlar om en väldigt allvarlig
            och extraordinär typ av myggsitua ­ tion som inte alls kan jämföras
            med vanliga myggor på andra ställen.
          </note>
          <note>
            Det är dock precis som Mikael Oscarsson säger så att det finns
            andra ställen i Sverige som också har den här problematiken. Där
            kan vi konstatera att man från de regionala insatserna har lyckats
            mobilisera både resurser och en struktur för vilka metoder man
            vill använda. Man kan även där använda BTI, det är ju sådant som
            godkänns i dag, men vi ser också att den metoden inte är allena
            saliggörande.
          </note>
          <note>
            Med tanke på Mikael Oscarssons fråga och frågeställningar kring
            andra bekämpningsformer trodde jag att även han såg att det måste
            finnas alternativ. Det finns ju andra sätt. Jag har själv varit
            i kontakt med länsstyrelsen när det gäller områdena kring nedre
            Dalälven, och deras djuplodande rapporter handlar om att man till
            exempel också bör använda ökad del av hävd för att säkerställa
            att myggkoncentrationen sjunker. Det finns även andra metoder.
          </note>
          <note>
            Jag vill återigen betona att regeringen inte har för avsikt att
            inte på något sätt medfinansiera, men man vill inte ha ett särskilt
            mygganslag just för nedre Dalälven. Det är också en linje som
            den förra regeringen hade i sina skrivningar, och vi trappar därför
            ned det medfinansieringsanslaget.
          </note>
          <note>
            Vi har också godkänt fortsatt bekämpning med BTI för i år så
            att det inte råder någon oklarhet om det, även om jag förstår
            att interpellanten gärna står och debatterar frågan.
          </note>
          <note type="speaker">
            Anf. 42 MIKAEL OSCARSSON (KD):
          </note>
          <note>
            Herr talman! Jag blir ändå inte riktigt klok på det här. De som
            jobbar med det här projektet där uppe är på det klara med att
            man behöver en viss budget för att klara en långsiktighet. Det
            blir ju inte jätteproblem varje år. Det går lite upp och ned,
            men man säger att man behöver ha en budget på ungefär 12 ½ miljon
            vid nedre Dalälven för att klara av det och kunna bygga upp en
            buffert. Vissa år kan det nämligen kosta 20 miljoner.
          </note>
          <note>
            Skulle vi följa det som den förrförra ministern slog fast skulle
            vi behöva höja till motsvarande 6 miljoner. Att regeringen i det
            läget nu väljer att gå från 4 miljoner till 3 miljoner är ett
            rejält avsteg från principen och någonting som oroar ortsboende,
            för det här är en stor plåga. När det är som värst kan varken
            vuxna eller barn gå ut. Inte ens tamdjuren går ut; det är en olidlig
            situation.
          </note>
          <note>
            Det här är den enda metod som visat sig fungera. Det finns slåtter
            och bete, men om man tittar på forskningen ser man att det egentligen
            inte finns någonting annat än BTI som biter, även om det kan minska
            en del med andra sätt. Då är det ett oroande besked att regeringen
            nu kommer att dra ned med 25 procent.
          </note>
          <note>
            Det andas också i svaret något slags misstanke om negativa ekologiska
            effekter. Det visar sig att det råder i princip konsensus att
            det är svårt att över huvud taget hitta några sådana effekter.
          </note>
          <note>
            Därför är det också viktigt att se till att den här bekämpningen
            får fortsatt möjlighet att utvecklas, och att man tittar på andra
            länder och ger resurser som man bevisligen har fått på andra ställen.
          </note>
          <note>
            SIT är en metod som används framgångsrikt när det gäller bekämpning
            av en viss typ av flugor och även en viss typ av mygg. Den används
            i dag. Det forskas på det här. Man har kommit ganska långt med
            den metoden i exempelvis Brasilien, Thailand, Filippinerna och
            Singapore – Spanien är också på gång. Där använder man den här
            metoden. Men samtidigt är det så att det här inte görs av sig
            självt. Det krävs forskning. Den här myggan, sticticus , har vi
            i Sverige. Vi kan inte räkna med att någon annan gör jobbet.
          </note>
          <note>
            Vi pratar alltså om 5–6 miljoner i forskning i ungefär fem år.
            Min konkreta fråga är: Är inte detta en väldigt bra sak att satsa
            på? De alternativa metoderna har ju visat sig ha ringa eller ingen
            betydelse. Kor är i och för sig trevliga att titta på, men när
            de trampar i våtmarkerna blir det en perfekt miljö för myggen,
            så att de kan komma i en ännu större omfattning. Detta har visat
            sig vara ett slag i luften.
          </note>
          <note>
            Därför kommer frågan om SIT-metoden tillbaka igen och också frågan
            om var pengarna ska tas ifrån nu när regeringen minskar sitt ansvarstagande
            i stället för att öka det, som man borde göra.
          </note>
          <note type="speaker">
            Anf. 43 Klimat- och miljöminister ÅSA ROMSON (MP):
          </note>
          <note>
            Herr talman! Mikael Oscarsson har ställt frågan om hur vi ser
            på SIT-metoden. Jag konstaterar och är glad och stolt över, som
            klimat- och miljöminister, att vi har stora forskningsanslag också
            på miljösidan i Sverige. Forskningsmedel kan sökas av forskare,
            och det är forskningsfinansiärerna som kan bedöma det på ett riktigt
            sätt. Jag tror inte att jag som minister ska stå här och uttala
            mig om vilka forskningsprojekt som är lämpliga att ha i alla delar,
            utan vi har forskningsinstitutioner som är mycket väl lämpade
            att göra de bedömningarna. Det känner jag mig väldigt trygg med.
          </note>
          <note>
            Jag konstaterar att metoden globalt sett finns och är intressant.
            Jag följer naturligtvis med intresse vad som händer när det gäller
            eventuella tillämpningar som metoden skulle kunna ha i Sverige.
          </note>
          <note>
            Jag konstaterar att oppositionen nu har ett väldigt högt tonläge
            i fråga om att man ska slå vakt om ett särskilt mygganslag i den
            statliga budgeten. Det är en princip som avviker från den princip
            som alliansregeringen hade. Man sa faktiskt just att man skulle
            avveckla den typen av anslag och i stället föra ut det här tydligare
            till de regionala aktörerna. Det handlar också om att kunna vara
            mer flexibel med de olika förvaltningsformer som passar för det
            tydliga lokala målet att minska den olägenhet som skapas av den
            här typen av extremt jobbiga och aggressiva översvämningsmyggor.
          </note>
          <note>
            Det är en metod som har fungerat väl på andra ställen i Sverige.
            Och som jag förstår det finns det ett fungerande samarbete mellan
            länsstyrelser och kommuner också i området runt nedre Dalälven.
            Jag är som minister mån om att det samarbetet ska få en möjlighet
            att gå i bräschen och vara det som faktiskt definierar vad som
            är den bästa metoden för det området.
          </note>
          <note>
            Regeringen godkänner BTI även för i år, men vi ser att det inte
            biter tillräckligt bra alla gånger. Därför kan det inte vara en
            långsiktig metod. Man måste titta vidare på alternativa sätt.
            Och det finns andra metoder som man tittar på lokalt. Jag tycker
            att vi här i riksdagen ska slå vakt om att man lokalt ska få ha
            det här samarbetet och sätta de målen i stället för att stå upp
            för något slags konstig princip om att det i statsbudgeten måste
            finnas ett särskilt mygganslag.
          </note>
          <note type="speaker">
            Anf. 44 MIKAEL OSCARSSON (KD):
          </note>
          <note>
            Herr talman! Ett särskilt mygganslag kan man diskutera. Det vore
            inte fel, med tanke på den uppbackning som det här arbetet får
            i andra länder. Men det viktigaste, herr talman, är att pengarna
            kommer fram.
          </note>
          <note>
            Det blir en otrolig besvikelse för de drabbade – det är tiotusentals.
            Det har varit en princip med en 50-procentsfinansiering från staten
            som beror på att man har gått igenom de områden där myggen produceras.
            Att man minskar detta med 25 procent är väldigt beklagligt. Jag
            hoppas att regeringen och ministern kan ändra sig på den punkten.
          </note>
          <note>
            Det är IAEA i Wien som står för den här forskningen. Då behöver
            man faktiskt respektive regerings stöd. Faktum är att miljöministern
            kan göra en riktigt rejäl insats för detta genom att själv tränga
            in i det här och vara med och ge stöd från officiellt håll. Annars
            kommer inte den här forskningen att bli till.
          </note>
          <note>
            Ministern ifrågasätter om det är en långsiktig metod. Ja, men
            det är den enda som finns. De andra metoderna, hävd eller bete,
            är ett trevligt komplement, men det visar sig enligt en ny vetenskaplig
            studie i tidskriften Wetlands Management att de har ringa betydelse.
          </note>
          <note>
            Det viktiga är nu att det här får fortgå och att regeringen fortsättningsvis
            stöder forskningen och inte backar undan för den ekonomi och de
            medel som krävs för att det här ska kunna fungera.
          </note>
          <note type="speaker">
            Anf. 45 Klimat- och miljöminister ÅSA ROMSON (MP):
          </note>
          <note>
            Herr talman! Jag får tacka för ännu en upplysande interpellation
            kring stickmyggsproblematiken i nedre Dalälven. Jag är mycket
            väl medveten om problemet. Jag ser också att vi har flera strukturer
            att jobba från. Inte minst är vi, naturligtvis, en stor forskningsfinansiär.
            Det finns forskningsinstitutioner som är redo att bearbeta ansökningar,
            om det finns sådana när det gäller den svenska floran och faunan.
          </note>
          <note>
            Men det finns också ett fortsatt arbete att göra, inte minst
            regionalt och lokalt. Samarbetet behöver stärkas när det gäller
            att utvärdera metoder och hitta de bästa lösningarna. Självklart
            är staten med och backar upp i bakgrunden för att säkerställa
            att arbetet kommer till. Det är väldigt viktigt.
          </note>
          <note>
            Men jag tror att vi hittar de bästa metoderna om vi låter de
            regionala organen, även länsstyrelserna, som är en förlängd arm
            av staten, vara med och vara delaktiga. Och, som sagt var, när
            det gäller finansieringen trappar vi ned det särskilda anslaget
            för att i stället se till att det finns andra sätt att stödja
            det regionala arbetet, till exempel som den tidigare regeringen
            gjorde, via landsbygdsprogrammet.
          </note>
          <note>
            Herr talman! Jag tackar för debatten.
          </note>
          <note>
            Överläggningen var härmed avslutad.
          </note>
          <note>
            § 11 Svar på interpellationerna 2014/15:273 och 316 om förstärkning
            av jämställdhetsbonusen
          </note>
          <note type="speaker">
            Anf. 46 Socialförsäkringsminister ANNIKA STRANDHÄLL (S):
          </note>
          <note>
            Herr talman! Johan Forssell har frågat mig när jag avser att
            påbörja och slutföra det nödvändiga lagstiftningsarbete som krävs
            för att riksdagens beslut om förstärkt jämställdhetsbonus ska
            verkställas. Tina Ghasemi har frågat mig hur jag och regeringen
            avser att tillgodose tillkännagivandet från riksdagen om den förstärkta
            jämställdhetsbonusen.
          </note>
          <note>
            Regeringen beskrev i budgetpropositionen sin syn på jämställdhetsbonusen,
            det vill säga att den inte har haft avsedd effekt på fördelningen
            av föräldrapenning mellan män och kvinnor. De utvärderingar som
            har gjorts indikerar att bonusen inte har påverkat hur föräldrarna
            fördelar föräldrapenningen mellan sig. Trots att bonusen funnits
            sedan 2008 har många föräldrar fortfarande mycket låga kunskaper
            om bonusen. Regeringen anser att avgörande steg behöver tas för
            att uppnå ett mer jämställt nyttjande av föräldrapenningen. Barns
            rätt till båda sina föräldrar måste stärkas.
          </note>
          <note>
            Sedan tidigare har reserverade månader i föräldrapenningen haft
            positiva effekter på mäns uttag av föräldrapenningen. Regeringen
            vill därför att ytterligare en månad av föräldrapenningen ska
            reserveras för vardera föräldern för att på så sätt stimulera
            ett mer delat ansvar för barnen.
          </note>
          <note>
            Riksdagen har i december 2014 beslutat om ett tillkännagivande
            om att förstärka jämställdhetsbonusen. Regeringskansliet bereder
            frågan.
          </note>
          <note type="speaker">
            Anf. 47 JOHAN FORSSELL (M):
          </note>
          <note>
            Herr talman! Jag vill inledningsvis tacka statsrådet för svaret.
          </note>
          <note>
            Jag ställde den här interpellationen redan den 9 februari, alltså
            för lite drygt en månad sedan. Svaret har blivit fördröjt, men
            bättre sent än aldrig, naturligtvis.
          </note>
          <note>
            Kanske är det lite av en ödets ironi att interpellationen berör
            en fråga kantad av dröjsmål, nämligen förstärkningen av den jämställdhetsbonus
            som riksdagen fattade beslut om i början av december när Alliansens
            budget gick igenom.
          </note>
          <note>
            Vi står här i dag, tre månader senare, och regeringen har fortfarande
            inte överlämnat någon proposition eller sagt när man tänker överlämna
            en sådan. Man har inte ens sagt huruvida man tänker göra det eller
            inte.
          </note>
          <note>
            Jag vill gärna förtydliga en sak i debatten: Den här interpellationen
            handlar inte om antalet pappamånader. Den handlar egentligen inte
            ens om vad regeringen har för uppfattning i sak om jämställdhetsbonusen,
            för det känner vi till sedan länge.
          </note>
          <note>
            Nej, den här debatten handlar om enda sak: När tänker regeringen
            genomföra det nödvändiga lagstiftningsarbete som krävs för att
            riksdagens beslut om förstärkt jämställdhetsbonus ska verkställas?
            Jag hoppas att den här debatten kan fokusera på den viktiga sakfrågan.
          </note>
          <note>
            Herr talman! En utgångspunkt för vårt parlamentariska system
            är att regeringen så långt det bara är möjligt och med den skyndsamhet
            som respektive beslut kräver ska tillgodose riksdagens tillkännagivanden.
            Det är ingen nyhet, utan det är en fastlagd praxis sedan åtminstone
            någon gång på 90-talet.
          </note>
          <note>
            En del tillkännagivanden kan ta tid att hantera. Det kan vara
            komplicerad materia att titta på; det kan vara ett omfattande
            utredningsarbete som krävs. Det kan ibland vara så att lagstiftningar
            står mot varandra. Då behöver man en viss beredningstid.
          </note>
          <note>
            Å andra sidan kan det ibland vara väldigt enkelt att tillgodose
            riksdagens tillkännagivanden – till exempel i det här fallet.
            Det är ingen omfattande ny reform som riksdagen har bett om, utan
            det är en existerande reform som har funnits ända sedan 2008.
            Det är en ändring som i och för sig är viktig för väldigt många
            föräldrar och familjer där ute men som egentligen är av teknisk
            karaktär. Det borde faktiskt inte vara någonting som ska behöva
            dra ut på tiden så här länge. Jag blir faktiskt lite oroad över
            hur regeringen ska kunna få saker gjorda med tanke på att det
            finns gott om frågor som är betydligt mer komplicerade än denna
            och kräver mer utredningsarbete.
          </note>
          <note>
            Varför är då detta viktigt? Jo, för det första för att jämställdhetsbonusen
            förra året betalades ut till 230 000 personer. Många av dem skulle
            med den här förstärkningen få högre bonus och därmed ha starkare
            ekonomiska incitament för att dela mer lika på föräldrapenningen.
          </note>
          <note>
            För det andra har riksdagen genom budgetbeslutet i december valt
            att avsätta resurser från och med den 1 januari i år. Pengarna
            finns alltså redan där. Det finns risk att de blir innestående
            om inte regeringen verkställer beslutet.
          </note>
          <note>
            Det är därför som det här tillkännagivandet inte går att jämföra
            med många andra. Det här är inte någonting att se över, återkomma
            om eller utveckla, utan det är ett skarpt tillkännagivande som
            syftar till en reform som det redan finns finansiering för.
          </note>
          <note>
            Herr talman! Mot bakgrund av svaret ställer jag fortfarande den
            fråga som jag inte tycker har besvarats, nämligen när regeringen
            tänker verkställa det som riksdagen har beslutat om.
          </note>
          <note>
            Jag måste också fråga: Vad är det egentligen som tar så lång
            tid för regeringen att man efter tre månaders arbete inte ens
            har lyckats avisera en proposition i frågan? Vad är det för komplicerade
            juridiska överväganden eller svårartade tekniska problem som upptar
            så mycket av regeringens tid? Jag hoppas att socialförsäkringsministern
            vill ta tillfället i akt att berätta om detta.
          </note>
          <note type="speaker">
            Anf. 48 TINA GHASEMI (M):
          </note>
          <note>
            Herr talman! Jag vill inleda med att tacka Annika Strandhäll
            för svaret men också med att vara tydlig.
          </note>
          <note>
            Den här interpellationen, eller de här två interpellationerna,
            handlar varken om en tredje öronmärkt månad eller om vad regeringen
            tycker i sak om jämställdhetsbonusen. Det råder det nämligen inte
            så stort tvivel om; det är rätt välkänt sedan tidigare. Frågan
            handlar snarare om när regeringen tänker överlämna en proposition
            om en förstärkt jämställdhetsbonus och verkställa riksdagens fattade
            beslut.
          </note>
          <note>
            Det har nu gått tre månader sedan en majoritet i riksdagen röstade
            för en förstärkt jämställdhetsbonus. I Strandhälls svar framkommer
            att frågan just nu bereds i Regeringskansliet. Det regeringen
            behöver genomföra är en mindre, okomplicerad ändring av lagstiftningen.
            Att ärendet fortfarande bereds efter snart tre månader tycker
            jag är rätt anmärkningsvärt. Vad är det egentligen som tar så
            lång tid för regeringen att bereda?
          </note>
          <note>
            För att ta ett jämförande exempel: Den särskilda nedsättningen
            av arbetsgivaravgifterna för unga som riksdagen också biföll i
            december – samma dag som jämställdhetsbonusen – valde regeringen
            att överlämna en proposition om redan i januari. Frågan är varför
            regeringen dröjer med att verkställa riksdagens beslut om just
            jämställdhetsbonusen när man har hunnit bereda andra beslut som
            är tagna vid samma tidpunkt.
          </note>
          <note>
            Låt mig kort få ta bakgrunden. Vi vet att kvinnor tar ut huvuddelen
            av föräldraledigheten, att de tar ett större ansvar för hemarbetet
            och att många också går ned i arbetstid. Detta får såklart negativa
            konsekvenser för lönen och för kompetens- och karriärutvecklingen
            men också för den framtida pensionen.
          </note>
          <note>
            Genom jobbskatteavdraget, som gynnar kvinnor mer än män, genom
            RUT-avdraget och genom rekordstora jämställdhetssatsningar på
            nästan 2,6 miljarder sedan 2006 nådde vi under alliansregeringens
            tid konkreta resultat för jämställdheten.
          </note>
          <note>
            Vi vill såklart fortsätta bidra till jämställdhetsarbetet. I
            höstas föreslog vi därför en förstärkning av bonusen för att öka
            mäns och kvinnors drivkrafter att fördela föräldrapenningen mer
            jämlikt.
          </note>
          <note>
            I december valde riksdagen att ställa sig bakom Alliansens förslag.
            Trots att riksdagen fattade beslut för tre månader sedan har ingenting
            hänt.
          </note>
          <note>
            Jag har tidigare ställt en skriftlig fråga till socialförsäkringsministern
            där jag önskat svar på när regeringen avser att påbörja och slutföra
            det arbete som det innebär att få igenom den lagstiftning som
            krävs.
          </note>
          <note>
            I svaret säger socialförsäkringsministern att riksdagens tillkännagivande
            vägs in i Regeringskansliets beredning av frågan men att regeringen
            ännu inte har fattat beslut. Samma svar får vi nu i denna debatt.
          </note>
          <note>
            Herr talman! Enligt den konstitutionella praxis som vuxit fram
            bör regeringen tillgodose tillkännagivanden och verkställa det
            beslut som riksdagen fattat och som faktiskt gäller från och med
            den 1 januari 2015.
          </note>
          <note>
            Låt mig vara tydlig. Det här handlar om en okomplicerad lagändring
            som borde gå att bereda skyndsamt eftersom riksdagen redan gjort
            den politiska bedömningen att ändringen ska genomföras. Min fråga
            till statsrådet är därför: När tänker regeringen tillgodose beslutet
            från riksdagen om den förstärkta jämställdhetsbonusen?
          </note>
          <note type="speaker">
            Anf . 49 HILLEVI LARSSON (S):
          </note>
          <note>
            Herr talman ! Det har bara gått några månader sedan valet; ändå
            är budskapet nu att det har tagit väldigt lång tid. Jag kommer
            ihåg de två förra mandatperioderna och att det var en del saker
            som tog lång tid då också.
          </note>
          <note>
            Jag tänker framför allt på fas 3. I juni 2011 kom tillkännagivandet
            från riksdagen att vi skulle stoppa anvisningarna till fas 3 eftersom
            det inte fungerade – det ledde inte till att vi fick ned arbetslösheten,
            utan det blev bara förnedring för ungefär 35 000 arbetslösa människor.
            Det gick tre och ett halvt år, och nu har vi haft ett val. Vi
            lever fortfarande under fas 3. Det beror på att vår budget tyvärr
            inte gick igenom och att vi lever enligt det gamla.
          </note>
          <note>
            Därför tycker jag att det är lite märkligt att man i det här
            sammanhanget talar om att det skulle ha tagit väldigt lång tid,
            när man kunde hålla på med fas 3 i tre och ett halvt år utan att
            göra någonting trots att riksdagen krävde det och trots att det
            visade sig att det inte fungerade, att det var en ineffektiv och
            dyr åtgärd som låste in människor. Jag tycker alltså att det är
            väldigt märkligt att man har svängt 180 grader i den här frågan.
          </note>
          <note>
            Om vi tittar på jämställdhetsbonusen kan vi se att den inte har
            fått någon effekt. Vi har haft den ända sedan 2008, och den har
            inte lett till att fler pappor har tagit ut föräldraledighet.
          </note>
          <note>
            Därför tycker inte jag att detta är den mest prioriterade reformen.
            Det är klart att regeringen ska följa riksdagens beslut, men om
            man ser till prioriteringsordningen borde det ju vara det som
            har visat sig fungera väl ­ digt bra som man ska lyfta fram, inte
            det som har fungerat dåligt. Den här reformen kostar ju pengar,
            och om den inte ger någon effekt är frågan om detta bör stå högst
            på prioriteringslistan. Det finns såklart med i regering ­ ens
            arbete eftersom man följer riksdagens beslut.
          </note>
          <note>
            Jag tycker inte att det är helt oväsentligt att ta upp föräldraförsäkringen
            i sammanhanget. Målen med jämställdhetsbonusen var att man skulle
            öka jämställdheten. I praktiken handlar det om att fler pappor
            skulle ta ut föräldraledighet.
          </note>
          <note>
            Försäkringskassans analys visar tydligt att de vikta månaderna
            – de kallas pappamånader, men de innebär att två månader är vikta
            för vardera föräldern och måste tas ut för att inte brinna inne
            – har haft effekt. Man kan se tydligt att det har fungerat.
          </note>
          <note>
            Frågan är: Var hade vi varit i dag utan dessa vikta månader?
            Jag är rädd för att det hade sett betydligt värre ut, trots att
            det fortfarande är stora problem. Därför borde det rimliga steget
            vara, om man nu verkligen vill få ett mer jämställt uttag, att
            man går vidare med ytterligare en vikt föräldramånad. Jag är övertygad
            om att inom ett par år efter en sådan reform kommer vi att ha
            sett en förändring.
          </note>
          <note>
            I dag kan man se att förändringen väldigt nära har följt de två
            månaderna. I dag tar män ut ungefär 25 procent av dagarna. Det
            är tyvärr inte riktigt så många dagar i praktiken eftersom många
            kvinnor tar ut obetalda dagar. I praktiken är det 90 procent av
            dagarna som kvinnor är hemma. Men om man ser till betalda dagar
            tar alltså männen ut ungefär 25 procent. Det följer ganska nära
            de så kallade pappamånaderna.
          </note>
          <note>
            Jag tycker inte att det är oväsentligt att man tar upp den här
            frågan i detta sammanhang om man verkligen vill öka det jämställda
            uttaget och att regeringen ska prioritera det som fungerar.
          </note>
          <note type="speaker">
            Anf . 50 TERESA CARVALHO (S):
          </note>
          <note>
            Herr talman ! Vi hörde inledningsvis från interpellanterna Johan
            Forssell och Tina Ghasemi att de avböjde en debatt om själva föräldraförsäkringen,
            jämställdheten och den kontext som vi ändå brukar placera dessa
            frågor i.
          </note>
          <note>
            Men utöver den specifika frågeställning som båda interpellanterna
            hade angående tillkännagivandet från i höstas anför både Johan
            Forssell och Tina Ghasemi en beskrivning av jämställdhetsbonusens
            tilltänkta effekter som jag tycker bör bemötas och också sättas
            i en bredare kontext.
          </note>
          <note>
            Låt mig börja med att den enskilt viktigaste reformen för att
            få ett mer jämställt samhälle och arbetsliv är att få ett mer
            jämlikt uttag av föräldrapenningen. Så långt verkar vi vara tämligen
            överens. Det bådar gott inför framtiden. Jag hoppas därför att
            de partier och ledamöter som faktiskt menar allvar med sina jämställdhetsambitioner
            också tar ansvar för att reservera ytterligare tid för vardera
            föräldern i föräldraförsäkringen.
          </note>
          <note>
            Vi vet att både första och andra månaden har gett effekt för
            ett mer jämställt uttag, som vi hörde här alldeles nyss från föregående
            talare.
          </note>
          <note>
            Jag vill också vara noggrann med att understryka att det är långt
            ifrån tillräckligt, men det har bevisligen gett effekt. Därför
            är det också hög tid att ta nästa steg.
          </note>
          <note>
            Någon sådan effekt av jämställdhetsbonusen kan inte fastställas.
            Därför är det viktigt att se till båda delarna. Hur gärna Johan
            Forssell och Tina Ghasemi än vill att en utökad jämställdhetsbonus
            ska ha effekt på jämställdheten finns det helt enkelt inga belägg
            för att den vare sig har haft eller kommer att ha en sådan inverkan.
          </note>
          <note>
            Låt mig vidare konstatera att Försäkringskassan så sent som 2013
            gjorde en undersökning om föräldrarnas kunskap om jämställdhetsbonusen
            och hur den påverkade föräldrarnas uttag av föräldrapenningen.
            Där kan vi se att 18 procent av föräldrarna inte hade kännedom
            om bonusen, och tre fjärdedelar av dem som hade kunskapen uppgav
            att det ändå inte har påverkat dem att fördela uttaget mer likt.
          </note>
          <note>
            Till bilden kan vi också addera det vi vet, nämligen att kvinnor
            som har högre inkomster än sina män ändå är föräldralediga i betydligt
            högre utsträckning. Detta avslöjar, menar jag, att det ojämställda
            föräldrapenningsuttaget inte bara handlar om löneskillnader mellan
            kvinnor och män, utan att det i grund och botten handlar om betydligt
            mer djupgående förklaringar om könsnormer, som naturligtvis också
            påverkar löneskillnaderna. Det ska vi vara på det klara med.
          </note>
          <note>
            En bonus som ekonomiskt incitament för jämställdheten är ett
            tämligen tunt plåster på ett djupt sår. Det är något som snarare
            sanktionerar normen om ojämställda löner och villkor på arbetsmarknaden
            än faktiskt tar itu med de ojämställda strukturerna.
          </note>
          <note>
            Ytterligare reserverad tid för vardera föräldern i föräldraförsäkringen
            – till att börja med en så kallad tredje pappamånad – är ett träffsäkert
            instrument och därför inte bara mer angeläget utan också betydligt
            smartare än att utöka en bonus där vi faktiskt inte kan fastställa
            den effekt som Johan Forssell och Tina Ghasemi far efter i sina
            interpellationer. Det behöver vi ha klart för oss när vi diskuterar
            föräldraförsäkringen.
          </note>
          <note>
            Vår viktigaste uppgift måste trots allt vara att använda våra
            resurser på ett sådant sätt att vi faktiskt åstadkommer resultat
            för jämställdheten och samtidigt värnar barnens rätt till båda
            sina föräldrar.
          </note>
          <note type="speaker">
            Anf. 51 FINN BENGTSSON (M):
          </note>
          <note>
            Herr talman! Den här interpellationen handlar inte så mycket
            om sakfrågan som om formfrågan. Det är ganska tydligt när vi nu
            har icke-socia ­ listisk majoritet i riksdagen att man också har
            en icke-socialistisk budget att hantera. Gång efter annan visar
            det sig dock att man trilskas när det gäller att ta till vara
            de tillkännagivanden som kommer från kammaren till regeringen.
          </note>
          <note>
            Här diskuterar vi just jämställdhetsbonusen, som har varit väldigt
            tydligt aviserad som ett intresse från kammaren och som det ansvariga
            statsrådet, som jag upplever det, förhalar genom att i sitt svar
            lakoniskt konstatera: ”Riksdagen har i december 2014 beslutat
            om ett tillkännagivande om att förstärka jämställdhetsbonusen.
            Regeringskansliet bereder frågan.” Det är den nyhet som statsrådet
            har att anföra för kammaren i ärendet i dag.
          </note>
          <note>
            Jag vill upplysa denna kammare och åhörarna av debatten om att
            i fredags debatterades en interpellation just om tillkännagivandens
            betydelse och hur regeringen hanterar tillkännagivanden eftersom
            de har blivit så många och det har blivit så mycket trilskande
            och trotsande från regeringen när det gäller att efterkomma dem.
            Det var konstitutionsutskottets ordförande Andreas Norlén som
            i interpellation 295 ställde denna fråga till statsministern,
            eftersom det är han som ytterst ansvarar för hanteringen av regeringens
            arbete.
          </note>
          <note>
            Interpellationen lämnades över till justitieminister Morgan Johansson,
            som förtydligade just hur regeringen ser på tillkännagivanden.
            Jag citerar hur Morgan Johansson uttryckte sig under interpellationsdebatten:
            ”Om regeringen inte delar riksdagens mening i en fråga och inte
            har för avsikt att tillgodose riksdagens önskemål, innebär praxis
            – som konstitutionsutskottet konstaterat – att regeringen i stället
            bör underrätta riksdagen om detta inom den tidsgräns som angetts
            i tillkännagivandet. Även skälen till att regeringen inte har
            tillgodosett tillkännagivandet bör redovisas. (– – –) Om beredningen
            skulle dra ut på tiden är det angeläget att regeringen till riksdagen
            lämnar fullgod information om orsakerna till beredningstidens
            längd.”
          </note>
          <note>
            Lite längre fram i interpellationsdebatten nämner justitieministern
            exempel på när regeringen har anledning att kanske inte omedelbart
            komma tillbaka med vad kammaren önskat i ett tillkännagivande.
            Justitieministern har själv fått ett tillkännagivande från kammaren
            om så kallad eftersupning, det vill säga att om man har druckit
            alkohol och framför fordon kan man tillföra sig alkohol i efterhand
            och sedan göra gällande att man inte var alkoholpåverkad under
            det att man framförde fordonet. Eftersupning är något som vi vill
            lagreglera från kammarens sida, men det visar sig lagtekniskt
            att det inte är möjligt med tanke på att man har en rätt att undanröja
            bevis för sin egen person. Detta anför justitieministern som exempel
            på att han inte kan komma tillbaka med ett tillgodoseende av detta
            tillkännagivande.
          </note>
          <note>
            Då är min fråga till statsrådet när det gäller jämställdhetsbonusen:
            Vad är det som är så omöjligt och som är skälet till att man här
            trotsar kammarens önskemål om att skyndsamt komma tillbaka med
            det som den gällande budgeten faktiskt kräver, nämligen ett förslag
            om just jämställdhetsbonus?
          </note>
          <note>
            Det är en ganska enkel fråga, och den står i bjärt kontrast mot
            den dialog som konstitutionsutskottets ordförande hade med den
            ansvarige från regeringen som tog den här diskussionen så sent
            som i fredags. Därför tycker jag att statsrådet är skyldig oss
            ett mer konkret svar än det som har lämnats.
          </note>
          <note type="speaker">
            Anf. 52 Socialförsäkringsminister ANNIKA STRANDHÄLL (S):
          </note>
          <note>
            Herr talman! Jag vill tacka för frågorna.
          </note>
          <note>
            Jag konstaterar att flera har uttryckt att det inte handlar om
            sakfrågan utan om formfrågan. Därför ska jag försöka svara på
            detta i två delar. Jag kommer att börja med formfrågan och sedan
            gå över till sakfrågan. I det här fallet hänger de i allra högsta
            grad ihop.
          </note>
          <note>
            Det finns inte någon reglering av eller författning om riksdagens
            beslut om tillkännagivanden till regeringen. Det finns inte heller
            någon reglering av regeringens hantering av sådana beslut. Precis
            som har påpekats här bör beredningsåtgärder vidtas skyndsamt,
            men det måste också finnas en förståelse från riksdagen för att
            en fråga kan kräva utredning och att lagstiftningsprocessen kan
            ta tid.
          </note>
          <note>
            Om regeringen gör en annan bedömning än riksdagen ska regeringen,
            precis som Finn Bengtsson påpekar, återkomma till riksdagen med
            bedömningen och sina skäl för den. Regeringen har för avsikt att
            göra det. Men som vi också har påpekat är vi ännu inte färdiga
            med beredningen. Det har delvis att göra med sakfrågan i sig.
          </note>
          <note>
            Det här är en sakfråga som regeringen, som är en feministisk
            regering, bedömer är av oerhörd vikt. Den handlar om hur vi ökar
            barns rätt och tillgång till båda sina föräldrar. För att göra
            det behöver vi lägga fram förslag som faktiskt kan få effekt.
          </note>
          <note>
            Det handlar dock inte bara om det. Jag noterar att Johan Forssell
            inleder sitt inlägg med att det inte handlar om antalet pappamånader.
            Men för mig som ansvarig minister för de här frågorna är det som
            Gustav Möller sa: Varje förslösad skattekrona är en stöld från
            folket.
          </note>
          <note>
            Verkligheten är sådan att riksdagen föreslår en förstärkning
            av en åt ­ gärd som från 2008 har kostat skattebetalarna 1 miljard
            kronor. Om man säger att det inte finns någon utvärdering som
            pekar på effekten av jäm ­ ställdhetsbonusen skulle jag vilja
            säga att det finns just precis det. Det finns flera utvärderingar,
            både från Försäkringskassan och från Inspektion ­ en för socialförsäkringen,
            som talar om för oss att just den här åtgärden har haft noll effekt
            på det som den var avsedd för.
          </note>
          <note>
            Jag är övertygad om att intentionerna när man föreslog ett införande
            av jämställdhetsbonusen var väldigt goda. Och jag vet att målsättningen
            var att man skulle utöka det jämställda uttaget av föräldrapenningen
            med ungefär 25 procent. Som en följd av införandet av jämställdhetsbonusen
            har det jämställda uttaget, enligt utvärderingarna, ökat med just
            noll. Därför har jag som ansvarig minister, med ansvar för skattebetalarnas
            pengar, ett ansvar för att göra en seriös bedömning innan jag
            kommer med ett förslag till Sveriges riksdag i den här riktningen.
          </note>
          <note>
            Jag har tagit del av utvärderingar. Och jag har tagit del av
            inspel från olika intressenter i frågorna. Som ni förstår vill
            jag ändå göra det tydligt att jag är tveksam. Men jag kommer naturligtvis
            att följa vad som gäller för tillkännagivanden från Sveriges riksdag
            och återkomma med ett tydligt besked i frågan.
          </note>
          <note>
            Vi är inte klara med beredningen ännu.
          </note>
          <note type="speaker">
            Anf. 53 JOHAN FORSSELL (M):
          </note>
          <note>
            Herr talman! Inledningsvis vill jag säga att jag delar en del
            av de åsikter som har framförts tidigare. Det finns viktiga jämställdhetsproblem
            i dag. Uttaget i föräldraförsäkringen är ett av dem.
          </note>
          <note>
            Jag ska inte fördjupa mig för mycket i frågan om bonusens vara
            eller icke vara. Det finns olika uppfattningar i den här kammaren.
            Jag kan bara konstatera att bonusen används av 230 000 människor
            runt om i Sverige i dag. 90 procent av föräldrarna tycker att
            det är bra att bonusen finns. Vi ser att det finns stöd utanför
            köksborden också. Eftersom statsrådet har facklig bakgrund kan
            jag påpeka att TCO:s ordförande i veckan sa att ”det skulle vara
            djupt olyckligt om regeringen väljer att avskaffa bonusen”.
          </note>
          <note>
            Vi vet också att bonusen inte har haft tillräcklig effekt. Så
            är det. Det är en anledning till att Alliansen valde att föreslå
            den förstärkning av jämställdhetsbonusen som vi nu pekar på.
          </note>
          <note>
            Teresa Carvalho säger att det inte går att styrka att den förstärkningen
            kommer att få effekt. Det kanske ligger i sakens natur eftersom
            den ännu inte är genomförd. Det är det som den här debatten handlar
            om.
          </note>
          <note>
            Jag uppskattar att statsrådet citerar Gustav Möller. Det är en
            väldigt bra princip, och jag hoppas att hon kan bära med sig den
            principen när många andra viktiga frågor ska avgöras framöver,
            inte minst den kraftiga bidragsutbyggnad som regeringen har aviserat.
          </note>
          <note>
            Jag vill gå tillbaka till grundfrågan. Det är nu mars månad,
            inte november. Riksdagen har debatterat detta. Riksdagen valde
            att bifalla Alliansens budget, och nu handlar det om framtiden.
            Det är därför som vi är här i dag.
          </note>
          <note>
            Det kan finnas rimliga skäl till att man inte väljer att omedelbart
            tillgodose ett tillkännagivande. Det kan, som sagt, vara ett omfattande
            utredningsbehov. Det kan vara att lagarna står mot varandra, och
            det kan vara att man först måste grunna på vad mer allmänna tillkännagivanden
            innebär. Men ”jag vill inte” är ett ganska dåligt skäl för att
            inte göra det som riksdagen har bestämt. Det hade Socialdemokraterna
            aldrig accepterat i opposition. Frågan är varför man nu gör det
            i regeringsställning.
          </note>
          <note>
            Herr talman! Tidigare i debatten drogs det paralleller till nedsättningen
            av socialavgifterna. Det är ett bra exempel. Det är förvisso en
            mycket större reform. Det handlar om totalt 18 miljarder kronor.
            Men besluten togs samma dag i den här kammaren, den 3 december.
            Ändå lyckades regeringen presentera en proposition redan den 20
            januari.
          </note>
          <note>
            Det är positivt att regeringen valde att där tillgodose riksdagens
            tillkännagivande. Det kanske borde ha kommit ännu tidigare, men
            man ska inte vara småsur över det. Det var bra. Regeringen tog
            ansvar. Och det vill jag uttrycka uppskattning för. Men när det
            gäller jämställdhetsbonusen gäller tydligen en helt annan princip.
            Frågan är varför regeringen väljer att hantera tillkännagivanden
            i fråga om samma budget på två helt olika sätt. Eftersom regeringen
            fattar beslut kollektivt måste Annika Strandhäll ha varit med
            och fattat det beslutet. Varför agerar regeringen helt annorlunda
            när det gäller just jämställdhetsbonusen?
          </note>
          <note>
            Det finns många tillkännagivanden under årens lopp som kanske
            inte har hanterats med den skyndsamhet som man kan kräva. Det
            har nog olika regeringar varit skyldiga till. Men det här är ett
            ganska unikt tillkännagivande. Det handlar nämligen om någonting
            som borde ha trätt i kraft redan den 1 januari i år. Jag tror
            att alla inser det orimliga i att man ska dra ett sådant beslut
            i långbänk när pengarna redan finns avsatta sedan två månader
            tillbaka. Det är väldigt märkligt.
          </note>
          <note>
            Jag uppskattar att den här regeringen talar mycket om samarbete.
            Samarbetsregeringen Löfven är bra och vackra ord. Men de orden
            förpliktar också. Man kan inte tala om samarbete och sedan göra
            precis tvärtom. Det är som att skicka en inbjudan där det står:
            Låt oss samarbeta och försöka komma överens. Om man sedan vänder
            på den står det: Det här ska vi komma fram till.
          </note>
          <note>
            Herr talman! Det är dålig jämställdhetspolitik .
          </note>
          <note type="speaker">
            Anf. 54 TINA GHASEMI (M):
          </note>
          <note>
            Herr talman! Jag delar till viss del den bild som förmedlas i
            debatten. Det finns många problem i vårt samhälle som behöver
            förändras men också som behöver förbättras. Vi vet att attityder
            och beteendemönster tar längst tid att förändra.
          </note>
          <note>
            Jämställdhetsbonusen i sin nuvarande och förbättrade form har
            bara funnits i två år, vilket är på tok för kort tid för att utvärdera
            om den på sikt kommer att leda till de avsedda effekterna.
          </note>
          <note>
            Försäkringskassans analyschef menar att vi måste sprida kunskap
            om vilka konsekvenser ett ojämställt uttag får. Hur man delar
            föräldraledig ­ heten korrelerar med hur man flera år senare delar
            på till exempel hushålls ­ arbetet i familjen. Till det kommer
            konsekvenser i karriären, löneutveck ­ ling och pension som jag
            också nämnde tidigare.
          </note>
          <note>
            Men om det finns en kunskapsbrist om just jämställdhetsbonusen
            – det finns det tydligen här – är det inte ansvarsfullt av oss
            politiker att alltid svara att vi ska slopa eller avskaffa. Bristen
            kanske snarare ligger i att vi måste öka kunskapen. Därför har
            vi just förstärkt jämställdhetsbonusen. Men i sak är det en annan
            diskussion.
          </note>
          <note>
            Jag vill återgå till frågans kärna, som gäller den konstitutionella
            praxisen och riksdagens beslut. Här har riksdagen varit väldigt
            tydlig och fattat beslut om att förstärka jämställdhetsbonusen.
          </note>
          <note>
            Vi har såklart respekt för att regeringen må ha en annan uppfattning
            i en rad olika frågor än vad riksdagen har. Så är det ju i politikens
            vardag. Men av samma anledning vill vi, riksdagens majoritet,
            ha samma respekt tillbaka. Regeringen bör ta hänsyn till riksdagens
            fattade beslut.
          </note>
          <note>
            Men vi står inte här och tjafsar för tjafsandets skull. De som
            drabbas mest är beklagligtvis alla de barnfamiljer som får en
            mindre jämställdhetsbonus än vad som var tänkt.
          </note>
          <note>
            Herr talman! Med vår politik vill vi bidra till goda förutsättningar
            för jämställdhet mellan föräldrarna. Vi tror att grunden för en
            mer jämställd arbetsmarknad läggs genom en förbättrad jämställdhetsbonus,
            möjlighet för fler att gå upp i arbetstid, en politik som underlättar
            för människors livspussel och reformer som gör det mer lönsamt
            att arbeta. Så gott som dagligen läser vi om stress, livspusselsproblem
            och ökade sjukskrivningar, i synnerhet bland kvinnor. Då behövs
            det fler lösningar, inte färre.
          </note>
          <note>
            Därmed återgår jag till min grundfråga. Vi har fått besked om
            att regeringen avser att återkomma. Men när i tid tänker regeringen
            återkomma till riksdagen med ett förslag om en förstärkt jämställdhetsbonus?
          </note>
          <note type="speaker">
            Anf . 55 HILLEVI LARSSON (S):
          </note>
          <note>
            Herr talman ! Den här reformen har inte fått effekt. Det går
            inte att påvisa någon effekt över huvud taget. Däremot har de
            vikta föräldramånaderna haft en väldigt tydlig effekt. Då borde
            det vara uppenbart att man prioriterar det som ger effekt och
            inte det som inte ger effekt och som dessutom kostar en massa
            pengar. Ska man lägga ned skattemedel på något ska det också ge
            effekt. Något annat vore orimligt.
          </note>
          <note>
            Det största problemet för mig är inte om föräldrar skulle bli
            utan jämställdhetsbonusen. Det stora problemet för mig är om den
            utveckling som vi har sett hittills fortsätter, det vill säga
            att uttaget är så ojämställt som det är och de konsekvenser som
            det får.
          </note>
          <note>
            Föräldraledigheten rör sig om en kort tid i livet, men det ojämställda
            uttaget får effekter hela livet. När kvinnor får barn börjar deras
            inkomster att påverkas negativt. För män kan man till och med
            se motsatt effekt. Många män får bättre inkomst efter att de har
            blivit föräldrar.
          </note>
          <note>
            Kvinnor tjänar 3,6 miljoner kronor mindre än män under sitt arbetsliv.
            Räknar man in pensionen blir det ännu värre. Många män får sämre
            kontakt med sina barn på grund av att de inte har knutit an tidigt
            i sina barns liv, vilket föräldraförsäkringen är till för.
          </note>
          <note>
            Alla är vinnare på ett mer jämställt uttag: kvinnorna på arbetsmarknaden,
            barnen som får en god och nära kontakt med båda sina föräldrar
            och papporna som får god kontakt med sina barn. Ju mer ojämställt
            det är, desto större risk för att kvinnor tar hand om det obetalda
            hemarbetet. Det är till och med större risk för separationer.
            Alla är alltså vinnare på ett mer jämställt uttag, och då ska
            vi genomföra det som fungerar.
          </note>
          <note type="speaker">
            Anf . 56 TERESA CARVALHO (S):
          </note>
          <note>
            Herr talman ! Jag noterar att det inte alltid är så lätt att
            själv leva upp till önskemålet att hålla sig till formfrågan och
            hålla sig borta från sakfrågan, som i det här fallet handlar om
            föräldraförsäkringen och jämställdhet.
          </note>
          <note>
            Jag hörde Johan Forssell som argument för en utökad jämställdhetsbonus
            anföra att det är så många som använder den, och så är det naturligtvis.
            Det här är någonting som är automatiserat, och det är många människor
            som berörs. Men det gör det ännu mer anmärkningsvärt att bonusen
            inte har fått den avsedda effekten. Det aktualiserar frågan: Finns
            det kanske någonting annat som vi kan göra i stället?
          </note>
          <note>
            Socialdemokraterna och regeringen har landat i en tredje så kallad
            pappamånad och mer reserverad tid för vardera föräldern i föräldraförsäkringen.
            Vi har ju sett tidigare att det har gett en betydande effekt.
            Fortfarande har vi inte kommit tillräckligt långt på det här området,
            men efter ­ som det har gett effekt, låt oss fortsätta att utveckla
            jämställdhetsarbetet på det sättet.
          </note>
          <note>
            Sedan kan jag inte låta bli att bli lite nyfiken på fortsättningen
            av den här debatten och de debatter som vi kommer att ha framgent
            . Jag tycker mig ändå höra att vi har en väldigt bred samsyn om
            att vi behöver se till att få ett mer jämställt uttag av föräldraförsäkringen.
            Det gläder mig verkligen.
          </note>
          <note>
            Jag ser fram emot den debatt som vi senare kommer att ha när
            det gäller öronmärkt tid i föräldraförsäkringen. Kanske att även
            Moderaterna är beredda att ansluta sig till ett förslag som till
            att börja med innebär en tredje månad, så kallad pappamånad, som
            är vikt för vardera föräldern.
          </note>
          <note>
            Jag hoppas att det kan bli på det sättet, och jag ser fram emot
            en sådan diskussion här i kammaren.
          </note>
          <note type="speaker">
            Anf. 57 FINN BENGTSSON (M):
          </note>
          <note>
            Herr talman! När man hör statsrådet och Socialdemokraterna yttra
            sig i sakfrågan förstår jag den frustration som man känner inom
            socialdemokratin. Man har inte egen makt i denna kammare. Inte
            ens tillsammans med Miljöpartiet eller Vänsterpartiet har man
            det. Det finns en klar icke-socia ­ listisk majoritet i denna
            kammare som på löpande band har uttryckt önskemål om att regeringen
            ska tillgodose tillkännagivanden.
          </note>
          <note>
            Låt mig avsluta med att hänvisa till den debatt som hölls här
            i fredags och som var väldigt informativ om detta med tillkännagivanden.
            Följande citat nämndes då:
          </note>
          <note>
            ”Det finns olika sätt att mäta regeringsduglighet. Ett är att
            se med vilken styrka regeringen förmår att genomdriva sina förslag.
            Ett annat är hur man kan undvika att få en riksdagsmajoritet emot
            sig. Den nuvarande minoritetsregeringen har många problem. Ett
            av dem är att man saknar en fast parlamentarisk majoritet att
            vila på när man lägger förslag, ett annat är att man gång på gång
            får oönskade tillkännagivanden från en riksdagsmajoritet. Denna
            regering har i flera fall visat en uppenbar nonchalans inför de
            tillkännagivanden som riksdagen har fattat beslut om mot regeringens
            vilja.”
          </note>
          <note>
            Vad tror herr talman att det här citatet är hämtat från? Det
            är hämtat från två motioner som Socialdemokraterna väckte i konstitutionsutskottet
            under 2012 och 2014. Då uttryckte man sig på detta väldigt tydliga
            sätt om hur man skulle förhålla sig till praxis för tillkännagivanden.
          </note>
          <note>
            Herr talman! Avslutningsvis är det för mig ett stort hyckleri
            att höra hur man trotsar riksdagen på ytterligare en viktig punkt
            där det inte behövs mer beredning, utan man har fått ett tydligt
            utslag från riksdagsmajoriteten förra året. Men ännu har man inte
            kommit till riksdagen med något förslag.
          </note>
          <note>
            Vi kan inte ha den ordningen att så här många tillkännagivanden
            ska leda till att konstitutionsutskottet får arbeta alldeles för
            mycket med att hantera statsrådens trots mot denna kammare. I
            så fall är Sverige ute på ett sluttande plan i demokratin.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 15.58 på förslag av talmannen att ajournera
            förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            § 11 (forts .) Svar på interpellationerna 2014/15:273 och 316
            om förstärkning av jämställdhetsbonusen
          </note>
          <note type="speaker">
            Anf. 58 Socialförsäkringsminister ANNIKA STRANDHÄLL (S):
          </note>
          <note>
            Fru talman! Jag skulle vilja börja med det som Tina Ghasemi avslutade
            sitt inlägg med, frågan om jämställdheten. Som ansvarig minister
            för många av de områden som hon räknade upp som problematiska
            för kvinnor kan jag verkligen hålla med om det som hon sa.
          </note>
          <note>
            Det är vid familjebildningen som mycket sker. Kvinnorna är de
            som ofta är hemma och tar på sig en större del av det obetalda
            hemarbetet. Kvinnors ohälsa – sjukförsäkringen är ett annat av
            mina ansvarsområden – skjuter i höjden efter familjebildningen.
            Många kvinnor börjar arbeta deltid, lönerna avstannar, karriärutvecklingen
            likaså.
          </note>
          <note>
            Allt det sammantaget får naturligtvis stor effekt på ett annat
            av mina ansvarsområden, nämligen kvinnors pensioner. Kvinnor har
            i genomsnitt nästan 6 000 kronor mindre i pension per månad än
            män. Det är så verkligheten ser ut. Därför är den här frågan oerhört
            viktig för oss, och de åtgärder som vi vidtar för att åstadkomma
            ett mer jämställt uttag behöver vara rätt åtgärder. De resurser
            som vi har för detta måste därför läggas på rätt saker.
          </note>
          <note>
            Vi kan konstatera, som ni hört av mina tidigare inlägg, att jämställdhetsbonusen
            inte har gett de effekter som man önskade. Det måste understrykas.
            När jag lyssnar på mina kolleger från Moderaterna hör jag att
            det finns ett stort engagemang i jämställdhetsfrågan. Precis som
            jag sa i ett tidigare inlägg tycker jag att det känns bra inför
            framtiden.
          </note>
          <note>
            Vi är som sagt en samarbetsregering, och vi för gärna samtal
            med oppositionen om smarta och kloka idéer för hur vi ska kunna
            åstadkomma ett mer jämställt uttag, ett uttag som fungerar.
          </note>
          <note>
            I ett tidigare inlägg sas det att om vi bara har lite fler informationskampanjer
            om jämställdhetsbonusen kanske den kommer att fungera bättre.
            Försäkringskassan har lagt ganska stora resurser på att informera
            om jämställdhetsbonusen och förändringarna i den, men den har
            ändå inte fått avsedd effekt.
          </note>
          <note>
            Därför skulle jag vilja komma tillbaka till något som Johan Forssell
            sa i sitt inlägg, det som gällde de 230 000 familjer som fick
            jämställdhetsbonus förra året. Ja, det är väl bra för de familjerna,
            men jag tror att vi i grund och botten måste vara överens om att
            det var en reform som siktade till att öka det jämställda uttaget.
            Som en sådan reform har den inte haft den effekten. Därför måste
            vi våga ta ett steg tillbaka och säga att med tanke på att vi
            sedan 2008 lagt över 1 miljard på jämställdhetsbonusen kanske
            vi kan hitta ett smartare sätt att använda resurserna framöver.
          </note>
          <note>
            Jag kommer att återkomma till riksdagen med besked om hur regeringen
            ställer sig i dessa frågor.
          </note>
          <note type="speaker">
            Anf. 59 JOHAN FORSSELL (M):
          </note>
          <note>
            Fru talman! Våga ta ett steg tillbaka, säger socialförsäkringsministern.
            Jag skulle hellre se att regeringen vågade ta ett steg framåt
            i den här frågan och leverera det som riksdagen har beslutat.
          </note>
          <note>
            Jag har under debatten ställt tre frågor: När tänker regeringen
            verkställa det som riksdagen beslutat? Vad är det som tar så lång
            tid för regeringen att grubbla över att man efter tre månader
            inte ens lyckats avisera en proposition i frågan? Varför har regeringen
            två helt olika principer för hur man ska hantera tillkännagivandena
            i budgetpropositionen?
          </note>
          <note>
            Tyvärr har jag inte fått svar på någon av frågorna. Det tycker
            jag såklart är beklagligt. Det är trist att regeringen inte verkar
            ha för avsikt att leverera det som har bestämts av riksdagen.
            Det är faktiskt en ganska nonchalant hållning. Det ligger i sakens
            natur att tillkännagivandena måste hanteras skyndsamt. Finansieringen
            finns anslagen från och med den 1 januari. Nu är vi i mars. Det
            brinner i knutarna, och vi har inte ens en proposition.
          </note>
          <note>
            Det är naturligtvis tråkigt för riksdagen, men framför allt är
            det tråkigt för de 230 000 föräldrar som får bonusen och som uppskattar
            den. Vi vet att en förstärkning av bonusen behövs. Utvecklingen
            går framåt men alltför långsamt. Genom att inte genomföra ändringarna
            riskerar regeringen att få ta ansvaret för att jämställdheten
            inte förbättras så mycket som den annars hade kunnat göra.
          </note>
          <note>
            Det har varit en bra diskussion. Jag får tacka för intresset.
            Det finns risk för att vi ses i kammaren fler gånger, förhoppningsvis
            för att då diskutera jämställdheten men kanske också för att tala
            om tillkännagivandena. Tyvärr måste jag säga att jag lämnar debatten
            med en kvardröjande fråga, och det är varför regeringen inte vill
            berätta varför det tar så lång tid att bereda den här frågan.
          </note>
          <note type="speaker">
            Anf. 60 TINA GHASEMI (M):
          </note>
          <note>
            Fru talman! Sverige är ett av världens mest jämställda länder,
            men mer behöver såklart göras. Sverige rankas av The Global Gender
            Gap Report som världens fjärde bästa land vad gäller jämställdhet,
            och svenska kvinnor arbetar näst mest i hela OECD.
          </note>
          <note>
            Svenska pappor tar i dag ut nästan dubbelt så många föräldradagar
            som för tio år sedan. Trots det har föräldraskapet en dämpande
            effekt för en jämställd arbetsmarknad. Mer kan och måste göras.
            Jag hyser stor respekt för det engagemang för dessa oerhört viktiga
            frågor som finns i kammaren, men uppenbarligen har vi lite olika
            svar på lösningar. Det är olyckligt om regeringen återkommer till
            riksdagen med färre lösningar snarare än fler. Det behövs fler
            lösningar på jämställdhetsområdet, inte färre.
          </note>
          <note>
            När vi gjorde förändringarna 2012 gjorde vi utbetalningen automatisk.
            Det var ett sätt att underlätta för barnfamiljerna, för föräldrarna.
            Det är beklagligt att ärendet dröjer, främst för de familjers
            skull som nu får en mindre jämställdhetsbonus än vad som var tänkt.
            Jag vill därför ta tillfället i akt och i detta mitt sista inlägg
            uppmana regeringen att visa riksdagen respekt för den institution
            den är och återkomma med förslag till de nödvändiga lagändringar
            som krävs.
          </note>
          <note>
            Jag vill passa på att tacka för diskussionen, men jag ställer
            fortfarande samma fråga eftersom jag inte blivit mycket klokare
            av svaret: Varför tar det så lång tid?
          </note>
          <note type="speaker">
            Anf. 61 Socialförsäkringsminister ANNIKA STRANDHÄLL (S):
          </note>
          <note>
            Fru talman! Ja, regeringen har för avsikt att återkomma till
            riksdagen i jämställdhetsfrågorna. Det är ingen tvekan om det.
            Men regeringen har inte för avsikt att återkomma med fler lösningar
            på jämställdheten utan snarare med rätt lösningar för att uppnå
            ökad jämställdhet. Det är det som är viktigt. Att återkomma till
            riksdagen med en jämställdhetslösning som vi ser inte leder till
            jämställdhet vore av mig som ansvarig minister direkt oansvarigt
            , för som jag sagt har jag också ett ansvar för skattebetalarnas
            pengar. Det handlar om att återkomma till riksdagen med de rätta
            lösningarna för att nå ökad jämställdhet.
          </note>
          <note>
            När vi införde den första föräldramånaden i föräldraförsäkringen
            ökade mäns uttag från 44 procent före införandet till 77 procent
            direkt efter införandet. Sedan sjönk det något igen.
          </note>
          <note>
            När vi införde den andra månaden ökade uttaget direkt från 71
            till 76 procent. Andelen män som använder fler än 60 dagar ökade
            kraftigt från 23 till 31 procent.
          </note>
          <note>
            När vi införde jämställdhetsbonusen hände ingenting. Den har
            funnits sedan 2008. Någonstans måste man klara av att dra en slutsats
            av detta. Vi behöver en ökad jämställdhet. Vi behöver fler lösningar
            och framför allt rätt lösningar.
          </note>
          <note>
            Jag tycker att jag har varit tydlig med att regeringen har för
            avsikt att återkomma till riksdagen med ett definitivt besked
            om hur vi ställer oss till det tillkännagivande vi har fått från
            riksdagen. Vi har naturligtvis den största respekt för detta tillkännagivande.
            Men när vi bereder de här frågorna har vi också ett ansvar som
            regering att göra det på ett korrekt sätt.
          </note>
          <note>
            Överläggningen var härmed avslutad.
          </note>
          <note>
            § 12 Svar på interpellation 2014/15:194 om gårdsförsäljning av
            alkoholhaltiga drycker
          </note>
          <note type="speaker">
            Anf. 62 Statsrådet GABRIEL WIKSTRÖM (S):
          </note>
          <note>
            Fru talman! Maria Malmer Stenergard har frågat mig varför jag
            stänger dörren till gårdsförsäljning av alkoholhaltiga drycker
            med motivet att man vill värna folkhälsan trots att den statliga
            utredningen kommit fram till att dess modell för gårdsförsäljning
            inte skulle leda till några negativa konsekvenser för folkhälsan
            av betydelse.
          </note>
          <note>
            Det är i och för sig riktigt att gårdsförsäljning av vin i den
            form som ursprungligen var tänkt inte bör leda till några betydande
            folkhälsopolitiska problem. Problemet är att två statliga utredningar
            slagit fast att det inte är möjligt att begränsa försäljningen
            så att enbart svenska vinproducenter skulle kunna sälja mindre
            kvantiteter av sitt egenproducerade vin till besökare på gården.
            Skälet är att detta skulle strida mot EU:s regler om diskriminering.
            Om vi på det sättet skulle öppna för en ny försäljningskanal för
            svenska producenter skulle detta medföra att vi inte längre kunde
            behålla vårt detaljhandelsmonopol, som har mycket stor betydelse
            för folkhälsan.
          </note>
          <note>
            Ekonomisk och fysisk tillgänglighet till alkohol är viktiga faktorer
            för konsumtionens omfattning. Detaljhandelsmonopolet, och andra
            begränsningar i tillgänglighet i vissa miljöer och sammanhang,
            främjar alltså folkhälsan och minskar alkoholens skadeverkningar.
          </note>
          <note>
            För att möta EU:s regler om diskriminering föreslog den senaste
            utredaren att begreppet gårdsförsäljning skulle utvidgas till
            att gälla alla typer av alkoholprodukter som producerades lokalt,
            alltså även öl och starksprit. Enligt förslaget skulle också de
            svenska försäljarna kunna sälja liknande produkter från alkoholproducenter
            från övriga EU. Kravet skulle vara att försäljningen var förenad
            med någon form av upplevelseaktivitet. Vad den här upplevelseaktiviteten
            skulle innebära definierades inte helt klart.
          </note>
          <note>
            Förslaget innebär därmed ytterligare en försäljningskanal till
            privatkunder. Eftersom vår argumentation kring alkoholmonopolet
            bygger på att vi enbart utgår från ett folkhälsopolitiskt perspektiv
            skulle en ny kanal för detaljhandel av alkohol innebära att vår
            argumentation gentemot EU skulle försvagas kraftigt. Flera bedömare
            utgår från att det inte skulle vara möjligt att försvara Systembolagets
            monopol i EU-domstolen.
          </note>
          <note>
            Skälet till att jag stänger dörren till gårdsförsäljningen av
            alkoholhaltiga drycker är alltså att det trots två statliga utredningar
            och en omfattande remissbehandling inte har varit möjligt att
            finna en lösning som möjliggör för svenska vinproducenter att
            sälja direkt till besökare utan att en sådan lösning skulle riskera
            Systembolagets monopol – vilket i sin tur skulle leda till negativa
            konsekvenser för folkhälsan.
          </note>
          <note type="speaker">
            Anf. 63 MARIA MALMER STENERGARD (M):
          </note>
          <note>
            Fru talman! Allt fler småföretagare satsar på produktion av alkoholhaltiga
            drycker i små vingårdar, mikrobryggerier, musterier och destillerier.
            De har stor potential och bidrar till ökad turism, marknadsföring
            av Sverige och svensk måltidskultur samt ökad sysselsättning,
            inte minst på landsbygden. Men medan andra gårdsproducenter fritt
            kan sälja sina egna produkter måste vin- och ölproducenterna hänvisas
            till Systembolaget. Sverige är i dag det enda land i EU där gårdsförsäljning
            av alkoholdrycker inte är tillåtet.
          </note>
          <note>
            I december meddelade statsrådet att han helt stänger dörren för
            gårdsförsäljning av alkohol genom att lägga delbetänkandet Gårdsförsäljning
            till handlingarna. Han gjorde detta i en debattartikel i Aftonbladet
            med hänvisning till folkhälsan tillsammans med en företrädare
            för en intresseförening inom nykterhetsrörelsen.
          </note>
          <note>
            Sättet regeringen kommunicerar sin politik på är anmärkningsvärt,
            men även skälen är anmärkningsvärda. Den statliga utredningen
            har nämligen gjort bedömningen att om man genomför utredningens
            modell för gårdsförsäljning skulle det inte leda till några negativa
            konsekvenser för folkhälsan av betydelse. Det är mot den här bakgrunden
            som jag har frågat statsrådet varför regeringen har valt att stänga
            dörren till gårdsförsäljning av alkoholhaltiga drycker med motivet
            att man vill värna folkhälsan.
          </note>
          <note>
            Fru talman! Det hade väl varit en sak om man valt att stänga
            dörren till gårdsförsäljning på grund av en politisk övertygelse
            om att det bara är staten som kan klara av att sälja alkoholhaltiga
            drycker till medborgarna eller om man hävdat att Systembolaget
            är en så viktig kassako för staten att man inte vill dela med
            sig några marknadsandelar till någon annan.
          </note>
          <note>
            Men nu hänvisar man alltså till folkhälsan när man kastar utredningen
            i det runda arkivet. Och då, fru talman, ska det sägas att det
            här inte är en utredning som lagt fram radikalt alkoholliberala
            förslag. Utredningen stäl ­ ler krav på att köparen ska delta
            i någon form av upplevelsearrangemang i samband med inköp av drycker.
            Det krävs tillstånd från kommunen. Man ska inhämta ett yttrande
            från polisen och avlägga ett särskilt prov. Dess ­ utom finns
            det strikta begränsningar av vilken mängd gårdarna får sälja –
            dels per år, dels till den enskilda konsumenten. Man har även
            restriktioner när det gäller prissättning.
          </note>
          <note>
            Om man tror att det är ett allvarligt hot mot folkhälsan att
            människor i förväg anmäler sig till någon form av evenemang hos
            en ölbryggare eller en vinproducent för att sedan köpa en mycket
            begränsad mängd till ett ganska ordentligt pris, då är jag lite
            bekymrad över hur regeringen ser på de verkliga utmaningarna för
            folkhälsan.
          </note>
          <note>
            Jag tycker inte att jag har fått något ordentligt svar på min
            fråga, så jag ställer den på ett annat sätt. I den senaste utredningen
            konstaterar man på s. 13 att den föreslagna modellen för gårdsförsäljning
          </note>
          <note>
             är förenlig med den svenska alkoholpolitiken
          </note>
          <note>
             inte kommer att leda till några negativa konsekvenser för folkhälsan
            av betydelse
          </note>
          <note>
             inte leder till att man måste avskaffa detaljhandelsmonopolet.
          </note>
          <note>
            Jag tycker att den slutsatsen är mycket tydlig. Ändå är statsrådet
            av rakt motsatt uppfattning. Statsrådet säger nu i sitt svar till
            mig att skälet till att han stänger dörren till gårdsförsäljning
            av alkoholhaltiga drycker är att det inte har varit möjligt att
            finna en lösning som möjliggör för svenska vinproducenter att
            sälja direkt till besökare utan att en sådan lösning skulle riskera
            Systembolagets monopol – vilket han menar skulle få negativa konsekvenser
            för folkhälsan.
          </note>
          <note>
            Därför vill jag fråga: Vilken forskning och utredning lutar sig
            statsrådet mot när han menar att slutsatserna i den senaste utredningen
            om gårdsförsäljning är felaktiga?
          </note>
          <note type="speaker">
            Anf . 64 MARIA STOCKHAUS (M):
          </note>
          <note>
            Fru talman ! Besöksnäringen är viktig för Sverige, inte minst
            för att hela Sverige ska leva. I många delar av landet, även här
            i Stockholms län, växer det upp en småskalig verksamhet med entreprenörer
            som producerar när ­ odlade matvaror, men också mikrobryggerier
            och små destillerier. Många av dem öppnar sina verksamheter för
            besökare och skapar intressanta utflyktsmål för besökare både
            från närområdet och mer långväga ifrån.
          </note>
          <note>
            Ett sådant exempel har jag nyligen besökt, Värmdö musteri och
            Värmdö bryggeri. Musteriet mustar äpplen och tillverkar alkoholhaltig
            cider och en calvadosliknande dryck av sina äpplen. Det går att
            provsmaka äppelmusten och köpa den på plats, men när det gäller
            cider och calvados får man bara titta på tillverkningen – sedan
            är det stopp. Granne med musteriet ligger Värmdö bryggeri, ett
            mikrobryggeri som startats av två killar som förverkligat en livsdröm.
            De kan låta sina besökare smaka på lättölen, men sedan är det
            stopp. För båda de här entreprenörerna är det i dagsläget komplicerat
            att leverera till Systembolaget. Det är inte bara att åka upp
            till den lokala systembolagsbutiken och leverera sina varor, utan
            Systembolaget kräver numera att leveranserna ska gå via ett centrallager
            i Örebro för att sedan distribueras ut tillbaka till de lokala
            systembolagsbutikerna.
          </note>
          <note>
            Att regeringen väljer att lägga den utredning om gårdsförsäljning
            som gjorts på initiativ av alliansregeringen i papperskorgen är
            en märklig hantering. Är inte besöksnäringen och utvecklingen
            av den viktig? Utredningen visar också att det går att kombinera
            gårdsförsäljningen med den svenska alkoholpolitiken utan risk
            för folkhälsan.
          </note>
          <note>
            Fru talman! Utredningen föreslår begränsningar som rimligen måste
            göra det långsökt att tro att det skulle leda till att fler människor
            skulle få problem med för hög alkoholkonsumtion. Det handlar om
            begränsningar som innebär att alkoholen bara får säljas i samband
            med studiebesök eller liknande. Det handlar om hur mycket enskilda
            personer får köpa, hur mycket en lokal producent får sälja totalt
            sett, och dessutom ska man ha tillstånd till försäljningen.
          </note>
          <note>
            Min fråga är: Vad skulle rimligen med dessa restriktioner kunna
            vara problemet utifrån folkhälsosynpunkt? Jag kan tycka att det
            åtminstone kunde vara värt en försöksverksamhet med en utvärdering
            för att ge de små entreprenörerna främst på landsbygden en möjlighet
            att kunna utveckla sina verksamheter och bli en viktig del av
            den svenska besöksnäringen.
          </note>
          <note type="speaker">
            Anf . 65 JAN R ANDERSSON (M):
          </note>
          <note>
            Fru talman! Jag får också ställa mig in i kön och tacka för svaret,
            även om det i många delar inte är min uppfattning. Det är lite
            märkligt med det sätt s om du har tagit ansats i frågan, Gabriel
            Wikström. Du säger att flera bedömare inte tror att det är genomförbart.
            Samtidigt riktar du ganska stark misstro mot den expert som faktiskt
            har utrett frågan grundligt och haft kontakt med internationella
            experter på exempelvis Europalagstiftning.
          </note>
          <note>
            Det är svårt att jämföra Sverige i detta avseende med andra länder.
            Det enda land som egentligen är fullt jämförbart är Finland. Där
            finns en gårdsförsäljning som har fungerat under många år. Jag
            skulle vilja fråga statsrådet vilka erfarenheter som har gjorts
            i Finland. Varför fungerar det där men inte här?
          </note>
          <note>
            Det finns också, så som andra talare före mig har poängterat,
            en liten märklighet i att man låter en ideell organisation mer
            eller mindre föra Socialdepartementets politik. Man får lätt intrycket,
            även om det möjligtvis inte är så, att det är den som har dikterat
            villkoren.
          </note>
          <note>
            Jag har faktiskt läst utredningen. Jag var en av dem som såg
            till att det kom en ny utredning. Jag är väldigt tacksam för den
            utredning som kom. Jag tyckte den var bra. Däremot finns det en
            bilaga. Jag undrar om statsrådet har läst denna. Jag skulle vilja
            att du kunde kommentera siffrorna.
          </note>
          <note>
            Man skriver i en expertinlaga att om det förslag som föreslagits
            skulle genomföras och man skulle få en stark utveckling av gårdsförsäljning
            skulle det kunna innebära 385 fler dödsfall per år, att sjukfrånvaron
            bland män skulle öka med 4–9 procent och 4 434 fler misshandelsfall.
          </note>
          <note>
            Min fråga är: Delar du uppfattningen att detta skulle ske om
            man införde en gårdsförsäljning enligt det förslag som finns i
            den utredning som presenterades för fem år sedan?
          </note>
          <note type="speaker">
            Anf. 66 Statsrådet GABRIEL WIKSTRÖM (S):
          </note>
          <note>
            Fru talman! Tack för inläggen! Jag vill börja med att reda ut
            det som verkar vara ett missförstånd.
          </note>
          <note>
            Jag har varken i interpellationssvaret eller någon annanstans
            sagt att den modell som föreslås för gårdsförsäljning i sig skulle
            hota den svenska folkhälsan. Problemet är de effekter det högst
            troligt skulle få i det att vi får en dom i EU-domstolen som helt
            enkelt underkänner vårt svenska alkoholmonopol, det vill säga
            själva grundbulten i den svenska alkoholpolitiken.
          </note>
          <note>
            Det räcker med en försöksverksamhet, som Maria Stockhaus var
            inne på, för att det ska kunna sätta igång. Därmed är det oerhört
            känsligt att riskera monopolet på detta sätt. Det är inte någonting
            som jag vill göra. Hela grundbulten i den svenska alkoholpolitiken
            utgår från Systembolagets detaljhandelsmonopol. Att riskera detta
            vore att stöpa om alkoholpolitiken i grunden utan att vad jag
            förstår ha något vettigt alternativ till hands.
          </note>
          <note>
            Jag fick också frågan: Varför kan man i Finland ha gårdsförsäljning
            men inte här? Finland fick ett undantag när det gick med i EU.
            Man har också ett detaljhandelsmonopol. Men det undantaget gäller
            inte vin tillverkat av vindruvor, utan det gäller vin som är tillverkat
            av frukt och bär.
          </note>
          <note>
            Bedömningen från EU-kommissionen har tidigare varit att detta
            inte är diskriminerande mot andra producenter. Det är själva kärnan
            i den kritik som skulle kunna uppstå ifall vi gjorde en modell
            i Sverige där vi säljer olika typer av alkohol vid sidan av detaljhandelsmonopolet.
          </note>
          <note>
            I Finland är det begränsat till frukt- och bärviner, och då menar
            man att det inte är diskriminerande mot andra producenter. Dock
            är det viktigt att påpeka att det finska systemet inte har prövats
            i EU-domstolen. Det skulle kunna vara så att också det finska
            systemet egentligen strider mot EU-rätten.
          </note>
          <note>
            Sammantaget handlar det om att det inte är de direkta effekterna
            av att införa gårdsförsäljning som jag är rädd för, utan det är
            de indirekta effekterna som med stor sannolikhet kommer att hota
            monopolet och därmed stöpa om den svenska alkoholpolitiken i grunden.
          </note>
          <note type="speaker">
            Anf. 67 MARIA MALMER STENERGARD (M):
          </note>
          <note>
            Fru talman! Jag ska försöka reda ut det som vi nu har kommit
            fram till. Om jag uppfattar dig rätt , Gabriel Wikström, menar
            du att om man tillät gårdsförsäljning skulle det inte direkt hota
            detaljhandelsmonopolet. Däremot skulle det kunna leda till en
            dom i EU-domstolen som underkände vårt monopol, och det skulle
            på sikt få effekter.
          </note>
          <note>
            Eftersom utredningen har gjort bedömningen att det överensstämmer
            med EU-regleringen innebär det att ministern gör en annan bedömning,
            eftersom han menar att EU-domstolen skulle underkänna monopolet
            om vi tillät gårdsförsäljning. Därför undrar jag återigen vilken
            forskning eller vilka grunder han har för det påståendet.
          </note>
          <note>
            Man säger sig från statligt håll vilja främja småskaliga producenter.
            Men i realiteten gör man raka motsatsen. Förr kunde gårdsproducenterna
            efter en rundvandring och provsmakning åtminstone hänvisa till
            närmaste systembolag. Men i slutet av förra året ändrade man reglerna,
            vilket Maria Stockhaus var inne på.
          </note>
          <note>
            Nu ska Systembolaget, monopolet självt, avgöra om produkterna
            håller en tillräckligt hög kvalitet och om det finns en efterfrågan
            på marknaden för deras produkter. Här är det många som är förtvivlade.
            De undrar: Hur kan man argumentera för en efterfrågan på en produkt
            som man ännu inte har lanserat? Däremot är det kanske lättare
            att gå in i debatt när det gäller just kvalitetsfrågan.
          </note>
          <note>
            I närheten av där jag bor i nordöstra Skåne finns det flera vingårdar
            och duktiga mikrobryggare. Flera har hört av sig till mig efter
            statsrådets debattartikel och sagt att de nu ger upp. Nu går de
            över till någon form av hobbynivå, och de kan inte längre anställa
            som de hade hoppats på att kunna göra.
          </note>
          <note>
            Det var efter att statsrådet tillsammans med nykterhetsrörelsen
            meddelade regeringens syn på deras verksamhet. Det är en syn som
            uppenbarligen inte är baserad på fakta och utredning. När regeringen
            inte baserar sin politik på forskning och utredning skapas en
            osäkerhet inte minst för näringsidkarna.
          </note>
          <note>
            Fru talman! Resonemanget går inte riktigt ihop. Vi har en omfattande
            utredning vars slutsats är att gårdsförsäljning inte är ett hot
            mot folkhälsan och att den inte hotar monopolet. Detta handlar
            om något annat än folkhälsan. Det tycks snarare handla om ideologi
            och en vilja att styra människors liv.
          </note>
          <note>
            Handlar det om ideologi tycker jag att man från regeringens sida
            ska vara ärlig med det och inte spela orkester med en intresseorganisation.
            Principen måste väl ändå vara att regeringen självständigt fattar
            och kommunicerar sina beslut. Ger man sken av annat tror jag att
            vi på sikt riskerar att få ett stort förtroendeproblem.
          </note>
          <note>
            Vilken näring ska man ge sig på härnäst? Bara ett stenkast från
            Åhus vingård i närheten av där jag bor ligger en fantastisk gårdsbutik
            som säljer ett riktigt fint killingkött . Ska de nu kanske vara
            oroliga för att statsrådet låt säga med veganrörelsen eller Naturskyddsföreningen
            går ut och öppnar dörren för att begränsa försäljningen av rött
            kött? Det finns ju de som menar att det kan vara hälsofarligt.
          </note>
          <note>
            Sedan har vi varit inne på den EU-rättsliga aspekten. Det finns
            en annan aspekt. En sexpack folköl kan köpas på en bensinmack
            eller i vilken affär som helst, och då behöver man bara vara 18
            år. En sexpack folköl innehåller 26 centiliter 40-procentig vodka
            om man räknar om det. Det är en konsumtion som inte kräver någon
            annan upplevelse än att man går in och drar sitt kort.
          </note>
          <note>
            Hur menar statsrådet att detta i så fall enligt hans egen tolkning
            är förenligt med EU-rätten och statsrådets folkhälsoideal samtidigt
            som han hävdar att en kraftigt reglerad gårdsförsäljning inte
            är det?
          </note>
          <note type="speaker">
            Anf . 68 MARIA STOCKHAUS (M):
          </note>
          <note>
            Fru talman ! Jag tycker att det är en märklig argumentation att
            hänvisa till att vi skulle riskera vår rätt till ett alkoholmonopol
            i Sverige med tanke på att utredningen har avfärdat detta och
            säger att det förslag som man lägger fram är förenligt med de
            krav som EU ställer. Maria Malmer Stenergard har varit inne på
            detta flera gånger, och jag ska inte uppehålla mig mer vid det.
          </note>
          <note>
            Däremot skulle jag vilja lyfta fram detta att de småskaliga entreprenörerna
            – även om de råkar tillverka alkoholhaltiga drycker i stället
            för annan form av närproducerade livsmedel, till exempel – har
            en helt annan situa ­ tion när det gäller distribution. I det
            här fallet har Systembolaget nu fattat beslut som innebär att
            entreprenörernas verksamheter hotas. Det blir också betydligt
            svårare för dem att ens hänvisa sina kunder till närmaste systembolag
            eftersom varorna först måste tas till Örebro för att sedan distribueras
            tillbaka. Det försvårar för dessa små entreprenörer, som jag tycker
            att vi rimligen borde uppmuntra. Jag hoppas att statsrådet delar
            den uppfattning ­ en.
          </note>
          <note>
            Frågan är: Vad är statsrådet beredd att göra för att underlätta
            för de små gårdsdestillerier och mikrobryggerier som finns ute
            på landsbygden och öka deras möjlighet att sälja via det statliga
            monopolet, om det är den enda utväg som står till buds?
          </note>
          <note type="speaker">
            Anf . 69 JAN R ANDERSSON (M):
          </note>
          <note>
            Fru talman! Jag tycker att det på ett sätt är klargörande att
            socialministern säger att det egentligen inte är på grund av risker
            för alkoholskador som han har sagt nej till förslaget. Det handlar
            mer om teknisk karaktär och om lagstiftningen.
          </note>
          <note>
            I det fallet tycker jag att Finlands exempel är intressant. Det
            är inte riktigt som statsrådet säger. Man har haft en kommunikation
            med Europa där kommissionen har sagt att det viktiga är att man
            inte skapar en konkurrenssituation så att den inre marknaden störs.
            Därför har man skrivit om den finska lagstiftningen som i princip
            säger att det bara är finska råvaror som får användas. Därefter
            har kommissionen varit nöjd.
          </note>
          <note>
            Jag ser framför mig att det finns många möjligheter att hitta
            lösningar även i Sverige. Är det så som statsrådet säger, att
            han egentligen inte ser de faror som jag räknade upp och som en
            del alarmister vill debattera – att det kommer att skapa hundratals
            dödsfall och så vidare? Om det inte är så, utan om det bara är
            Systembolaget som statsrådet vill rädda tycker jag att det borde
            finnas möjligheter att komma fram.
          </note>
          <note>
            Jag hoppas att vi delar uppfattningen att det är viktigt att
            vi kan ha en turism. Jag tror också att vi egentligen delar uppfattningen
            att en flaska vin på en halvliter som kostar kanske 400 kronor
            inte är den produkt som främst kommer till användning för missbruk.
          </note>
          <note>
            Om vi tar en lagstiftning och EU-kommissionen har synpunkter
            på den har vi möjlighet att göra förändringar. Jag tycker att
            fallet Finland är ett talande exempel. Det har funnits en skriftväxling
            mellan kommissionen och Finland, och man har gjort en justering
            i lagen. Jag tror inte att vårt systembolag skulle vara i fara
            även om man öppnade upp för detta, och jag tror att utredaren
            gör precis samma bedömning.
          </note>
          <note>
            Jag ser fram emot att få ytterligare en diskussion och kanske
            ännu en utredning under denna mandatperiod i och med att vi kan
            konstatera att det inte är alkoholfrågan som är ett problem.
          </note>
          <note type="speaker">
            Anf. 70 Statsrådet GABRIEL WIKSTRÖM (S):
          </note>
          <note>
            Fru talman! Jag får nog ta argumenten en gång till, för de verkar
            fortfarande inte ha gått fram riktigt.
          </note>
          <note>
            Som jag sa i interpellationssvaret, och som jag har sagt vid
            tidigare tillfällen, är det inte min bedömning att den föreslagna
            modellen i sig hotar folkhälsan. Det verkar vi vara överens om.
            Däremot kan den indirekt hota folkhälsan i och med att den kan
            få stora konsekvenser för detaljhandelsmonopolet, det vill säga
            att vi får en EU-dom emot oss som gör att vi inte längre kan ha
            ett detaljhandelsmonopol. Som jag sa tidigare försvinner då själva
            grundbulten i vår svenska alkoholpolitik.
          </note>
          <note>
            Maria Malmer Stenergard frågar tillsammans med Maria Stockhaus
            varför jag kommer till den slutsatsen när utredningen har kommit
            till slutsatsen att deras modell inte skulle stöta på några EU-rättsliga
            hinder. Jag tycker att det är en långtgående slutsats som är värd
            att ifrågasätta. Vi vet att det är svårt att i förväg kunna avgöra
            vilka typer av beslut EU-domstolen fattar. Det finns en risk att
            de skulle kunna ifrågasätta det svenska detaljhandelsmonopolet.
            Därmed är det en risk som jag inte är beredd att ta, inte minst
            eftersom detaljhandelsmonopolet är själva grunden för den svenska
            alkoholpolitiken, som jag sa i tidigare argument.
          </note>
          <note>
            Jan R Andersson tar upp det finska systemet. Jag vill ge några
            sakupp ­ lysningar. Jag tror att det till och med står att det
            ska vara frukt och bär som odlas i norra Europa norr om den 60:e
            breddgraden, det vill säga som har sin naturliga hemvist där.
            Det har varit ett sätt att begränsa möjligheten när det gäller
            vilka drycker det handlar om som man ska kunna sälja. Det handlar
            också, mycket riktigt, om att det inte ska uppstå en konkurrens
            ­ situation med övriga producenter i Europa.
          </note>
          <note>
            Återigen: Det är dock kommissionen som har uttalat sig här. Det
            är inte EU-domstolen. Vi har därför fortfarande inget prejudikat
            på om det finska systemet är förenligt med EU-rätten eller inte.
            Ett sådant prejudikat skulle kunna skapas ifall vi införde en
            gårdsförsäljningsmodell i Sverige som prövas i EU-domstolen och
            som innebär att detaljhandelsmonopolet hotas. Jag är som sagt
            inte beredd att riskera detaljhandelsmonopolet eftersom det är
            så oerhört viktigt för den svenska folkhälsan.
          </note>
          <note>
            Avslutningsvis kan jag bara säga att vi har talat en del om folkhälsan,
            men argumentationen från åtminstone Maria Malmer Stenergard och
            Maria Stockhaus har i första hand utgått från ett näringsperspektiv.
            Det är just näringsperspektivet, eller snarare vinstintresset
            inom detaljhandeln, som man har velat eliminera med hjälp av detaljhandelsmonopolet.
            Det har varit viktigt för att minska incitamenten för att öka
            försäljningen av alkohol och därmed bidra till att fler människor
            hamnar i någon form av missbruk.
          </note>
          <note type="speaker">
            Anf. 71 MARIA MALMER STENERGARD (M):
          </note>
          <note>
            Fru talman! Frågan om gårdsförsäljning av alkohol har flera aspekter.
            Regeringen och nykterhetsrörelsen menar att det handlar om folkhälsan.
            Det gör det inte. Gårdsförsäljning enligt den princip som utredning
            en har föreslagit har inte med folkhälsa att göra, och då tycker
            jag inte heller att man ska påstå det.
          </note>
          <note>
            Frågan handlar däremot om ideologi. Jag tror inte att staten
            är bättre än människan själv på att bestämma hur hon ska leva.
            Det tror däremot statsrådet, regeringen och nykterhetsrörelsen.
            Det kan jag, fru talman, faktiskt på ett sätt respektera. Jag
            kan respektera att vi har olika syn på staten, och det har vi.
          </note>
          <note>
            Det jag har svårt att acceptera är att man döljer ideologiskt
            drivna åtgärder bakom icke hållbara argument. Statsrådet stänger
            dörren till gårdsförsäljning i folkhälsans namn trots att utredningen,
            som vi har talat om här, slår fast att gårdsförsäljningen skulle
            bidra till ökat företagande och en levande landsbygd men inte
            försämra folkhälsan.
          </note>
          <note>
            I sitt senaste inlägg var statsrådet återigen inne på EU-domstolen.
            Man konstaterar att utredningen tror att denna modell är förenlig
            med EU-rätten, men statsrådet är ändå osäker på om det skulle
            kunna vara så att EU-domstolen, om det nu någon gång kom ett mål
            dit, möjligen dömer på ett annat sätt än vad statens bedömare
            har förutsett. Så kan nog vara fallet i ganska många lagstiftningsärenden,
            skulle jag kunna tänka mig. Men detta är inte en risk som statsrådet
            är beredd att ta.
          </note>
          <note>
            Jag skulle snarare säga att jag inte skulle vara beredd att ta
            risken att dessa näringsidkare försvinner och att vi därmed dödar
            en stor del av landsbygden. Detta är näringspolitik. Det är inte
            alkoholpolitik. Statsrådet stänger inte dörren till ett potentiellt
            folkhälsoproblem. Han stänger dörren till företagsamhet, nya jobb
            och mer levande landsbygd.
          </note>
          <note>
            Jag tackar statsrådet för debatten, och jag vill hälsa honom
            hjärtligt välkommen till norra och östra Skåne där vi har många
            fina företagare som han gärna får komma och studera på plats.
          </note>
          <note type="speaker">
            Anf. 72 Statsrådet GABRIEL WIKSTRÖM (S):
          </note>
          <note>
            Fru talman! I det sista inlägget från Maria Malmer Stenergard
            kanske vi äntligen kom fram till vad den här debatten egentligen
            borde ha handlat om. Maria Malmer Stenergard anklagar nämligen
            mig för att dölja mina ideologiska motiv, men jag undrar om inte
            det är en boll som kan passas tillbaka till riksdagsledamoten.
          </note>
          <note>
            Hon säger att hon inte tror att staten är bäst satt att kunna
            bestämma om fria individers val, därav kritiken mot detaljhandelsmonopolet
            i sig. Men då vore det väl mer klädsamt om vi hade en debatt om
            detaljhandelsmonopolet i sig i stället för att dölja det i en
            pseudodebatt om gårdsförsäljning.
          </note>
          <note>
            Jag säger pseudodebatt, inte för att frågan är oviktig utan för
            att om syftet är att ifrågasätta detaljhandelsmonopolet vore det
            mer rakryggat att säga det än att prata om näringspolitik.
          </note>
          <note>
            Den här regeringen har stora ambitioner på det näringspolitiska
            området. Vi kommer bland annat att ta fram en ny livsmedelsstrategi
            som kommer att vara väldigt viktig för landsbygdens näringar.
            Jag ser mycket fram emot att ta del av det arbetet. Jag tror att
            det kommer att vara väldigt viktigt.
          </note>
          <note>
            Men i det här fallet handlar det inte om näringspolitik, utan
            det handlar om folkhälsopolitik . Det vi riskerar om vi inför
            en modell med gårdsförsäljning enligt det förslag som har presenterats,
            är att grundbulten i den svenska alkoholpolitiken, det vill säga
            detaljhandelsmonopolet, hotas. Jag är inte beredd att medverka
            till en sådan utveckling.
          </note>
          <note>
            Överläggningen var härmed avslutad.
          </note>
          <note>
            § 13 Svar på interpellation 2014/15:239 om livsmedelsstrategin
            och gårdsförsäljningen av öl och vin
          </note>
          <note type="speaker">
            Anf. 73 Statsrådet GABRIEL WIKSTRÖM (S):
          </note>
          <note>
            Fru talman! Sten Bergheden har frågat om regeringen avser att
            göra någonting för att underlätta för landsbygdsföretag som vill
            bedriva gårdsförsäljning av lokalt producerad alkohol i Sverige
            och om gårdsförsäljning av öl och vin kommer att finnas med i
            den livsmedelsstrategi som statsrådet tänker genomföra.
          </note>
          <note>
            Interpellationen har överlämnats till mig.
          </note>
          <note>
            När det gäller gårdsförsäljning av alkoholdrycker har regeringen
            beslutat att inte gå vidare med de förslag som lämnades av Utredningen
            om vissa alkoholfrågor (SOU 2010:98).
          </note>
          <note>
            Däremot är lokalt producerade och småskaliga drycker möjliga
            att beställa till valfri butik i hela landet via Systembolagets
            webb eller i butik. Det innebär att ca 600 lokalt producerade
            drycker från nästan 100 olika producenter är tillgängliga för
            kunder i hela landet.
          </note>
          <note>
            Systembolaget har även lanserat en mobilapplikation med vilken
            det är möjligt att söka efter närmaste butik eller ombud och bland
            annat få information om öppettider.
          </note>
          <note>
            Systembolaget har även förbättrat sina rådgivningsmöjligheter
            genom att utöka utbildningen för Systembolagets personal till
            att även omfatta de lokalt producerade dryckerna.
          </note>
          <note>
            Ett aktivt landsbygdsföretagande är av betydelse för hela Sveriges
            tillväxt. Framtagandet av en svensk livsmedelsstrategi är en viktig
            del i arbetet för att främja företagandet inom hela livsmedelskedjan,
            inte minst för aktörerna på landsbygden. Arbetet med livsmedelsstrategin
            har påbörjats. Regeringens ambition är att strategin ska omfatta
            hela värdekedjan, från primärproduktion till konsument. Regeringen
            avser att få till stånd en långsiktig och väl förankrad strategi
            som överlever såväl riksdagsval som koalitioner.
          </note>
          <note type="speaker">
            Anf. 74 STEN BERGHEDEN (M):
          </note>
          <note>
            Fru talman! Tack, ministern, för svaret, även om jag hade hoppats
            att landsbygdsministern skulle svara på frågan om utvecklingen
            av landsbygdsföretag! Vi får väl ta debatten om gårdsförsäljning
            eller icke gårdsförsäljning på landsbygden.
          </note>
          <note>
            I svaret kom det fram att livsmedelsstrategin skulle gälla värdekedjan,
            från primärproduktion till konsumentled. Då är min första fråga:
            Kommer gårdsförsäljningen att ingå i livsmedelsstrategin? Jag
            har inte fått något riktigt svar av landsbygdsministern. Jag hoppas
            att statsrådet här kan svara på den frågan.
          </note>
          <note>
            Fru talman! För att ge en bakgrundsbild av vad som har hänt de
            senaste tio åren kan jag säga att vi i dag har över 100 vingårdar
            och 70 lokala bryggerier i Sverige. Vingårdarna och bryggerierna
            skapar jobb och tillväxt i miljöer ute på landsbygden. De bidrar
            framför allt till att skapa ökad turism.
          </note>
          <note>
            Trots att gårdsförsäljning har utretts och diskuterats länge
            har man inte kommit fram till något beslut än. Däremot har man
            gjort en utredning, som diskuterades i den förra interpellationsdebatten.
            Lokal produktion av öl och vin skulle kunna ge en ökad tillväxtpotential
            – självklart. Nu väntar man på att detta ska kunna öppnas upp
            för landsbygden.
          </note>
          <note>
            Jag har tidigare motionerat om att jag tycker att man borde införa
            någon form av prövoperiod för några områden i Sverige: Skåne,
            Öland och mitt hemområde Skaraborg. Jag tycker att det vore bra
            att inhämta den kunskape n för att sedan kunna gå vidare om man
            vill permanenta det fullt ut. Jag vill gärna ha svar på frågan:
            Skulle ministern kunna tänka sig att titta på detta och inte bara
            tycka saker och ting utan att kanske egentligen ha kunskap om
            hur det här skulle slå fullt ut? Jag är helt övertygad om att
            EU skulle godkänna en försöksverksamhet. Man skulle också kunna
            föra en dialog med EU under tiden om huruvida detta sedan skulle
            kunna permanentas. Men viktigt i detta sammanhang är att man vill
            det.
          </note>
          <note>
            Då måste nästa fråga till ministern vara: Vill ministern att
            det ska vara möjligt med gårdsförsäljning i Sverige om det går
            att förena med monopolet, som ministern tog upp tidigare?
          </note>
          <note>
            Fru talman! Den fråga som jag vill fortsätta med är: Hur vill
            ministern skapa jobb på landsbygden om vi inte får använda oss
            av vissa delar? Vi får inte ha ölförsäljning, och vi får inte
            ha gårdsförsäljning av vin. Man diskuterar dessutom skatter på
            lastbilstransporter. Man pratar om handelsgödselskatter. Man pratar
            om flygskatter för att turismen inte ska komma hit till landet.
            Är det någonting som ministern kan göra för att underlätta för
            turism- och landsbygdsutveckling i stället för att bara säga nej,
            nej, nej till en rad olika saker som faktiskt är tillåtna och
            beprövade i hela Europa?
          </note>
          <note>
            Tror ministern att gårdsförsäljning skulle vara positivt för
            landsbygden? Är det någonting som skulle kunna bidra i den delen?
          </note>
          <note>
            Jag vill också ställa en fråga rakt ut till ministern: Har ministern
            själv varit nere i södra Europa eller någon annanstans och varit
            på någon vingård och där köpt med sig någon flaska eller någon
            öl som han tagit med sig hem eller använt senare? Det skulle vara
            intressant att få veta det.
          </note>
          <note>
            Jag stannar där så länge.
          </note>
          <note type="speaker">
            Anf. 75 BORIANA ÅBERG (M):
          </note>
          <note>
            Fru talman! Själva det faktum att Sten Berghedens interpellation
            besvaras av folkhälsoministern och inte av landsbygdsministern
            visar vilken syn regeringen har på frågan om gårdsförsäljning.
            Det blir inte en näringsfråga, utan plötsligt blir det en fråga
            om folkhälsa.
          </note>
          <note>
            I den tidigare interpellationsdebatten antydde ministern att
            vinstintresset hos de små producenterna på något sätt skulle äventyra
            folkhälsan. Då vill jag säga: Det är ganska svårt, eftersom de
            små producenterna konkurrerar med hög kvalitet, och därmed måste
            de ta ett högt pris. Det gör att det inte är så lätt att tjäna
            pengar på det. Det krävs en volym, som till exempel Systembolaget
            har, för att det ska bli vinster. Det har Systembolaget.
          </note>
          <note>
            Om ministern är orolig för folkhälsan borde ministern se till
            att stoppa alkoholsmugglingen. Det kan inte vara en hemlighet
            för ministern att det smugglas stora mängder sprit bland annat
            från Danmark, Polen och Tysk ­ land. De mängderna brukar sedan
            säljas vidare till bland annat minder ­ åriga.
          </note>
          <note>
            Att stänga möjligheten för små producenter av öl och vin att
            sälja sina produkter på den egna gården är att säga nej till utveckling
            av landsbygden, nej till en växande turist - och besöksnäring
            och nej till flera arbetstillfällen. Det går stick i stäv med
            de saker som regeringen har proklamerat, i alla fall när den tillträdde.
          </note>
          <note>
            Ministern tror väl inte att ungdomar som vill ta sig en fylla
            en lördagskväll, eller någon annan som vill stilla sitt akuta
            alkoholbehov, ska resa flera mil ut på landsbygden och köpa en
            dyr kvalitetsprodukt?
          </note>
          <note>
            Jag tycker inte att gårdsförsäljning är något hot mot vare sig
            det sven ­ ska alkoholmonopolet eller folkhälsan, och jag tror
            att de flesta svenskar är fullt kapabla att avgöra vad de ska
            köpa och dricka även när det gäller alkohol. Men det kanske beror
            på att jag som moderat har en annan syn på människor.
          </note>
          <note type="speaker">
            Anf . 76 ÅSA COENRAADS (M):
          </note>
          <note>
            Fru talman ! Vi har diskuterat livsmedelsstrategier och mat på
            både produktionsnivå och exportnivå i den här kammaren många gånger,
            så även nu i denna debatt kring gårdsförsäljning och livsmedelsstrategin.
          </note>
          <note>
            Alliansregeringen lanserade någonting som kallades för Matlandet
            Sverige, något som varit väldigt positivt för den svenska matexporten.
            I förra veckan lanserade landsbygdsminister Bucht sin livsmedelsstrategi
            med buller och brak. Den dagen presenterade ministern även vin,
            sprit och andra lokala drycker som ett bidrag till den svenska
            livsmedelsexporten. Det skulle då kunna ingå i livsmedelsstrategin.
            Det handlar om mervärden, om att kunna stärka den svenska landsbygden
            och om den svenska exporten som är bra för vår bnp .
          </note>
          <note>
            I den tidigare debatten om gårdsförsäljning här i kammaren nämnde
            ministern gårdsförsäljning som en pseudodebatt om just alkoholmonopolet.
            När vi nu diskuterar livsmedelsstrategin undrar jag om ministern
            fortfarande tycker att det här är en pseudodebatt om alkoholdebatten
            när det handlar om produktionen i Sverige.
          </note>
          <note>
            Jag undrar också om ministern vet hur många arbetstillfällen
            som berörs av ett förbud mot gårdsförsäljning. Kommer ministern
            att ta reda på hur många arbetstillfällen som skulle kunna bli
            till om vi tillåter gårdsförsäljning och dessutom gör det väldigt
            lukrativt som en del av livsmedelsstrategin?
          </note>
          <note>
            Fru talman! Vi tävlar inom Europeiska unionen med andra länder
            där vi måste kunna slå oss för bröstet och berätta hur bra den
            svenska maten är. Vi vill kunna erbjuda fler människor att komma
            till vårt land och ta del av våra kulturupplevelser. I kulturupplevelsen
            kopplad till mat ingår även dryck. Jag tycker att det är olyckligt
            att höra ministerns svar på den här interpellationen.
          </note>
          <note type="speaker">
            Anf. 77 Statsrådet GABRIEL WIKSTRÖM (S):
          </note>
          <note>
            Fru talman! Det var många frågor. Jag ska försöka besvara dem
            alla.
          </note>
          <note>
            För att börja med den sista frågan från Åsa Coenraads , om jag
            kommer att ta reda på hur många arbetstillfällen som en eventuell
            gårdsförsäljning kan skapa, är mitt svar att det tycker jag i
            det här sammanhanget är ointressant eftersom utgångspunkten är
            att värna den svenska folkhälsan och i det syftet värna det svenska
            detaljhandelsmonopolet när det gäller alkohol.
          </note>
          <note>
            Det är i det syftet som vi måste föra kvällens debatt, och det
            är också därför som jag står här och inte Sven-Erik Bucht. Regeringens
            bedömning är nämligen att huvudfrågan i interpellationen ändå
            rör gårdsförsäljning och regeringens syn på detta.
          </note>
          <note>
            Jag fick en fråga från Sten Bergheden om gårdsförsäljning kommer
            att ingå i livsmedelsstrategin. När det gäller gårdsförsäljning
            enligt det förslag som utredningen tog fram och som därmed, enligt
            vår bedömning, skulle hota det svenska detaljhandelsmonopolet
            är svaret att den typen av gårdsförsäljning inte kommer att ingå
            i strategin.
          </note>
          <note>
            Det motsäger å sin sida inte att det finns en strategi för lokala
            producenter av olika typer av alkoholdrycker som också kan arrangera
            till exempel provsmakning på plats om man har erforderliga tillstånd.
            Men just en försäljning som hotar detaljhandelsmonopolet kommer
            vi som tidigare sagts inte att gå vidare med.
          </note>
          <note>
            Det är i det syftet som vi inte vill försöka oss på någon prövoperiod,
            eftersom risken är att det av EU-domstolen skulle uppfattas som
            att vi har frångått det svenska detaljhandelsmonopolet. Därmed
            skulle vi kunna få en dom emot oss som omöjliggör ett fortsatt
            monopol, och då undandras själva grunden för den svenska alkoholpolitiken.
          </note>
          <note>
            Jag fick också en fråga som jag inte riktigt vet hur den hör
            hit, men jag kan besvara den i alla fall. Frågan gällde om jag
            själv har besökt och inhandlat alkohol vid någon vingård eller
            liknande inrättning i södra Europa. Jag kan inte påminna mig att
            jag har gjort det, och även om jag hade gjort det så hade det
            förmodligen inte ändrat min inställning i just den här frågan.
            Jag tycker nämligen inte att det handlar om näringspolitik eller
            besöksnäring i första hand, utan vår bedömning utgår från att
            värna det sven ­ ska detaljhandelsmonopolet och därmed i förlängningen
            folkhälsan.
          </note>
          <note>
            Boriana Åberg pratar om vinstintresset hos små producenter och
            frågar mig hur det skulle kunna hota detaljhandelsmonopolet. Men
            det är inte vinstintresset hos dessa producenter i sig som är
            problemet, utan problemet är som sagt att förekomsten av försäljning
            från producenter – hur små de än må vara – riskerar att hota detaljhandelsmonopolet.
            Därmed riskerar vi att få en dom emot oss som förstör själva grundbulten
            i den svenska alkoholpolitiken, och som jag har sagt tidigare
            vill jag inte medverka till någonting sådant.
          </note>
          <note>
            Jag är dock glad att man lyfter upp alkoholsmugglingen som ett
            problem. Det tycker jag också att det är, och jag tror att vi
            behöver göra insatser på det området. Men det är inte någonting
            som vi ska göra i stället för att upprätthålla detaljhandelsmonopolet,
            utan vi ska göra det som ett komplement till att upprätt hålla
            detaljhandelsmonopolet.
          </note>
          <note>
            Jag tror att jag har besvarat de flesta frågorna. I annat fall
            får ni återkomma.
          </note>
          <note type="speaker">
            Anf. 78 STEN BERGHEDEN (M):
          </note>
          <note>
            Fru talman! Jag tror att ministern har svarat på en del av frågorna
            i alla fall, även om det inte var de svar jag ville höra. Men
            ministern har väl gjort det utifrån sin ståndpunkt.
          </note>
          <note>
            Den fråga som jag inte riktigt fick svar på handlar om ministern
            skulle vilja att det vore möjligt att ha detta i Sverige om EU
            godkände det.
          </note>
          <note>
            Fru talman! I den andra delen tror jag att vi rätt snabbt får
            svar av EU. Om vi ansöker om att få genomföra en försöksperiod
            kommer de omedelbart att säga om de ställer sig positiva till
            detta eller inte. Släpper de oss att genomföra en försöksperiod
            har vi ändå visat att det finns en öppning någonstans i EU.
          </note>
          <note>
            Det är därför jag återigen vill påminna om att det är viktigt
            att vi vågar ta det första steget och fråga EU: Skulle vi kunna
            ha en försöksperiod och testa detta? Jag garanterar att det skulle
            finnas en majoritet för detta i riksdagen om vi vill testa och
            därigenom ge landsbygdsföretagarna möjlighet att växa. Då skulle
            vi se hur det fungerar på vissa premisser i olika delar och län
            och sedan kunna göra en utvärdering innan vi går vidare.
          </note>
          <note>
            Detta tycker jag är ett bra kompromissförslag för att komma vidare
            med frågan, så jag tycker att ministern bör ta med sig det.
          </note>
          <note>
            Fru talman! Det handlade också om hur vi ska stärka landsbygdsföretagen.
            Jag fick då svaret att den här delen inte kommer att ingå i livsmedelsstrategin.
            Det var precis det jag misstänkte. Det är säkert många fler grejer
            som kommer att plockas bort under resans gång, men svaret i dag
            är i alla fall att den delen inte kommer att vara med.
          </note>
          <note>
            Däremot talar ministern om att man kan tänka sig strategier för
            produktion av öl och vin. Då blir nästa fråga, lite nyfiket, vad
            en sådan strategi kommer att innehålla, om man nu går vidare i
            regeringen med att ta fram en gårdsförsäljningsstrategi. Det borde
            ju vara nästa steg i arbetet med gårdsförsäljning.
          </note>
          <note>
            Fru talman! Det finns ytterligare en sak. Finland införde och
            godkände gårdsförsäljning tidigt. Det som är möjligt att göra
            i Finland borde vara möjligt även här i Sverige.
          </note>
          <note>
            Jag ägnade mig lite kort åt att räkna på de förslag som finns
            i utredningen om vilka mängder alkohol som måste säljas på landsbygden.
            Det handlar om att sälja 10 000 liter vin per gård. Det låter
            rätt mycket. Det framgår att en person inte får köpa mer än tre
            liter. En gård behöver alltså ha över 3 000 besökare per år för
            att komma upp i den kvoten. Det betyder i så fall minst en busslast
            besökare i veckan året runt för att titta på gårdsförsäljningen.
            Man kommer alltså inte att komma upp i dessa kvantiteter. Det
            kommer självklart att bli en viss kvantitet, men inte alls i närheten
            av dessa kvantiteter.
          </note>
          <note>
            Fru talman! Om ministern verkligen vill göra någonting åt folkhälsoproblemen,
            vilket han ofta lyfter upp, är det nog ännu mer drastiska åtgärder
            ministern behöver ta till. Då är det nog fråga om att stänga ned
            Öresundsbron, införa motbok och lite annat för att sänka alkoholintaget.
            Mycket av vår konsumtion kommer från annat håll. Den kommer sig
            inte av gårdsförsäljning eller inköp från lokala bryggerier. I
            stället kommer alkoholen in från våra grannländer. Det är nog
            ett större problem både skattemässigt och för folkhälsan än om
            gårdsförsäljning vore tillåten.
          </note>
          <note type="speaker">
            Anf. 79 BORIANA ÅBERG (M):
          </note>
          <note>
            Fru talman! Här i kammaren är vi alla eniga om att hela Sverige
            ska leva, både stad och landsbygd. Men när det kommer till handling
            väljer regeringen att fatta beslut som slår undan benen på de
            småföretagare som skapar nya jobb, bland annat på landsbygden
            där jobben behövs som mest.
          </note>
          <note>
            Jag skulle vilja rekommendera ministern en bok som heter Tjugo
            skånska vingårdar . Boken handlar om entusiaster som trotsar vårt
            kalla klimat, lägger ned oerhört mycket arbete och följer sina
            drömmar. Ingen av dem kommer upp i en produktion av 10 000 liter
            vin. Det är omöjligt.
          </note>
          <note>
            Att odla vindruvor och producera vin i Sverige är ingen verksamhet
            som hotar folkhälsan. Däremot hotar folkhälsoministerns inställning
            jobb och utveckling på landsbygden.
          </note>
          <note type="speaker">
            Anf. 80 ÅSA COENRAADS (M):
          </note>
          <note>
            Fru talman ! Folkhälsoministern säger här i debatten att han
            tycker att det är ointressant att diskutera svenska mervärden,
            och han tycker att det är ointressant att diskutera svenska arbetstillfällen.
            Det är ytterst tragiskt eftersom det är arbetstillfällen som debatten
            handlar om.
          </note>
          <note>
            Arbetstillfällen är också vad mycket av valrörelsen handlade
            om när ministern och hans partikamrater kom till makten. De kom
            till makten tillsammans med ett annat parti och kallar sig för
            samarbetsregering. Den här debatten får mig att tro att det kanske
            inte är ett sådant gott samarbete i regeringen, trots allt, eftersom
            man får lite olika budskap från olika ministrar.
          </note>
          <note>
            I det här fallet tycker jag mig ana två olika ståndpunkter från
            två ministrar från samma parti. Landsbygdsministern säger å ena
            sidan att svensk livsmedelsexport ska ökas, att svenska mervärden
            ska värnas och att svenska arbetstillfällen på landsbygden ska
            värnas. Å andra sidan säger folkhälsoministern, genom att stänga
            dörren för ökade svenska mervärden med hjälp av gårdsförsäljning,
            att detta inte alls ska ske.
          </note>
          <note>
            Den region jag kommer från i Västmanland är också den region
            som folkhälsoministern kommer från. I den här regionen finns inte
            så många vinproducenter, men det finns många mikrobryggerier av
            öl. Den här debatten ger ett tråkigt besked för alla de entusiaster
            som finns i vår region som nu inte får ökade mervärden i form
            av fler arbetstillfällen och inte kan bidra till mer kunskap om
            alkoholens påverkan på människor och på så sätt förebygga folkhälsoproblem.
          </note>
          <note>
            Kommer ministern att arbeta för eller emot ökade mervärden i
            livsmedelsstrategin?
          </note>
          <note type="speaker">
            Anf . 81 JAN R ANDERSSON (M):
          </note>
          <note>
            Fru talman! Jag kunde inte riktigt hålla mig. Jag har suttit
            här och följt två debatter, och vi får ett tydligt intryck av
            att statsrådet Wikström anser att det viktigaste skälet till att
            inte införa gårdsförsäljning är hotet från EU, det vill säga att
            EU:s domstolar ska lägga sig i och försöka förstöra vår svenska
            alkoholpolitik.
          </note>
          <note>
            Ofta när EU används som ett retoriskt argument i en debatt handlar
            det om en bakdörr eller något främmande långt bort som bestämmer
            över oss. Jag får snarare intrycket att expertutredning en har
            gett stöd för att det finns en möjlighet att införa gårdsförsäljning.
          </note>
          <note>
            Finland har haft gårdsförsäljning i 20 år, och där har man varit
            så fräck att man faktiskt har vågat. Det har gått 20 år med gårdsförsäljning
            i Finland utan att EU-domstolen har lagt sig i, utan att kommissionen,
            efter viss kommunikation, har haft några synpunkter. Är det verkligen
            EU som är problemet? Är det EU som gör det så svårt för oss att
            behålla ett statligt alkoholmonopol när andra länder har lyckats
            göra det? Nej, fru talman, jag tror inte att det är vad det handlar
            om. Jag tror inte att det är fråga om lagstiftningen i Sverige
            eller i EU, utan jag tror att det handlar om politiken.
          </note>
          <note>
            Man vill inte. Man lyssnar på fel personer. Man lyssnar på nykterhets
            ­ rörelsen, som tycker att varje centiliter såld alkohol är en
            centiliter för mycket. I stället borde man lyssna mer på folket.
            Lyssna på de människor som försöker utveckla vår landsbygd. Lyssna
            på de hundratals vingårds ­ ägare i Sverige som kämpar för att
            skapa någon form av lönsamhet.
          </note>
          <note>
            Jag kan också garantera statsrådet Wikström att de vinodlare
            som i dag försöker sälja sina produkter är duktiga på de administrativa
            åtgärder som finns i den omfattande regleringen. Jag har pratat
            med en vinodlare på Öland som säger att de kommunicerar med ungefär
            20 myndigheter, och de gör detta på ett bra sätt. Om något i kedjan
            av myndigheter klickar går det inte att fortsätta att producera
            vin.
          </note>
          <note>
            Fru talman! Jag avslutar min del i debatten med att säga att
            om man vill så går det, men jag tror inte att man vill.
          </note>
          <note type="speaker">
            Anf. 82 Statsrådet GABRIEL WIKSTRÖM (S):
          </note>
          <note>
            Fru talman! Inläggen från de moderata riksdagsledamöterna ger
            intrycket att inte bara den svenska landsbygden utan också hela
            det svenska näringslivet står och faller med möjligheten till
            gårdsförsäljning. Om det är sant lämnar åtta år med en borgerlig
            regering ett mycket dåligt betyg efter sig.
          </note>
          <note>
            Tack och lov har det inte gått så illa med Sverige, men det har
            gått illa nog. Från att ha tagit över 2006 med löftet att sänka
            arbetslösheten lämnade den moderatstyrda regeringen efter sig
            en arbetslöshet som var högre än vid tillträdet åtta år tidigare.
            Trots att man gav löften om att underlätta för småföretagare lämnade
            man efter sig ett facit där många småföretagare upplever att krånglet
            har ökat. Trots att man lovade att skapa nya möjligheter har vi
            snarare sett ett land som inte riktigt håller ihop, där stad och
            landsbygd ställs mot varandra. Det är ett mycket dåligt betyg
            för den tidigare moderatstyrda regeringen, om än inte så dåligt
            att näringslivets och landsbygdens väl och ve står och faller
            med förslaget om gårdsförsäljning.
          </note>
          <note>
            Gårdsförsäljning handlar i första hand om folkhälsopolitik .
            Det handlar om våra möjligheter att värna det svenska detaljhandelsmonopolet,
            som i sig är en grundbult i den svenska alkoholpolitiken. Jag
            är inte beredd att experimentera med detta detaljhandelsmonopol,
            och jag är inte beredd att öppna dörren för gårdsförsäljning ens
            i försöksverksamhet eftersom jag tror att risken för att vi får
            en dom mot oss i EU-domstolen är mycket stor.
          </note>
          <note>
            Det är en annan bedömning än den som utredaren gjorde, men det
            här är ett område där olika bedömningar är möjliga att göra eftersom
            EU-rätten är snårig och eftersom vi vet att EU-domstolens beslut
            kan vara svåra att förutse.
          </note>
          <note>
            Jag tycker inte att det är som Åsa Coenraads påstod i sitt inlägg
            – att det finns en diskrepans mellan de uttalanden som jag har
            gjort och de uttalanden som Sven-Erik Bucht har gjort.
          </note>
          <note>
            Sven-Erik Bucht har talat om villkoren för företag på den svenska
            landsbygden. Han har talat om att alkoholhaltiga drycker kan spela
            en roll i detta och att vi också kan ha export av dessa. Han har
            däremot inte talat om att tillåta gårdsförsäljning enligt utredningens
            förslag, och det är just det förslaget som jag har stängt dörren
            för.
          </note>
          <note>
            Jag tror att det finns många möjligheter inom ramen för en ny
            livsmedelsstrategi men också inom ramen för regeringens övriga
            landsbygds- och näringspolitik – för att inte tala om utbildningspolitik,
            välfärdspolitik och i stort sett alla områden – att utveckla den
            svenska landsbygden. Vi kan se till att skapa förutsättningar
            för jobb. Vi kan se till att man kan bo och leva på landsbygden
            och att man har tillgång till kommunikationer, till utbildning
            och till andra former av välfärdstjänster, kultur med mera.
          </note>
          <note>
            Men jag tror inte att lösningen ligger i att tillåta gårdsförsäljning,
            i hur liten skala det än skulle ske. Risken är alldeles för stor
            att vi hotar det svenska alkoholmonopolet, att vi hotar en grundbult
            i folkhälsopolitiken.
          </note>
          <note type="speaker">
            Anf. 83 STEN BERGHEDEN (M):
          </note>
          <note>
            Fru talman! Jag har inte fått ett konkret svar på om ministern
            vill eller inte, men jag har förstått rätt tydligt att det finns
            en väldigt stark ovilja att försöka gå vidare med detta.
          </note>
          <note>
            Det som är mest betungande i denna diskussion, fru talman, är
            att viljan inte finns. Man vågar inte ens fråga EU om man skulle
            få göra detta, för man är rädd att EU då skulle dra in hela systemmonopolet
            i Sverige.
          </note>
          <note>
            Detta samtidigt som Systembolaget inför det ena efter det andra
            som underlättar för att få ut alkohol. Man har hemkörning – man
            kör hem till folk om det behövs – och appar i telefonen och annat
            för att nå ut. Jag tycker att det är bra att Systembolaget har
            jobbat så.
          </note>
          <note>
            Gårdsförsäljning däremot är det helt stängt för.
          </note>
          <note>
            Ministern har inte heller talat om hur vi ska underlätta för
            att få fler jobb ute på landsbygden. Inte ett ord har han sagt.
            Jag hade kanske inte heller väntat mig det, med tanke på att Bucht
            lämnade över den frågan till statsrådet här. Men man kan ju visa
            lite vilja för att landsbygden också ska kunna leva.
          </note>
          <note>
            Vi har fått svaret att detta inte ingår i livsmedelsstrategin.
            Däremot vill ministern att man ska kunna bo och leva på landsbygden
            – det är viktigt.
          </note>
          <note>
            Finland har infört en sänkning av skatten på alkohol för att
            ytterligare stimulera gårdsförsäljning – eller man är på väg med
            ett sådant förslag – eftersom man ser att det ger jobb.
          </note>
          <note>
            Vi däremot har fått svar här att de satsningar som kommer att
            ske på landsbygden är nya lastbilsskatter, drivmedelsskatter,
            handelsgödselskatter, stängda flygplatser och flygskatter så att
            inte turismen kommer hit till landet. Detta kommer inte att utveckla
            landsbygden.
          </note>
          <note>
            Man hade hoppats att ministrarna – både statsrådet här i dag
            och Bucht – åtminstone hade insett att detta är en utvecklingspotential
            som vi borde ta vara på i Sverige. Men ministern säger nej till
            detta.
          </note>
          <note type="speaker">
            Anf. 84 Statsrådet GABRIEL WIKSTRÖM (S):
          </note>
          <note>
            Fru talman! Jag får passa på att tacka för en rolig debatt. Jag
            ser fram emot ytterligare debatter här i kammaren, särskilt om
            folkhälsopolitiken eftersom den är oerhört viktig i Sverige. Vi
            ligger långt framme även om vi naturligtvis skulle kunna göra
            mycket mer.
          </note>
          <note>
            Sten Bergheden ställde några frågor om Systembolaget. Jag tycker
            att det är värt att beröra dem även i det här sammanhanget.
          </note>
          <note>
            Sten Bergheden talar om att Systembolaget på olika sätt underlättar
            för konsumenter av alkoholhaltiga drycker.
          </note>
          <note>
            Den konstruktion som vi har valt på den svenska alkoholpolitikens
            område handlar om att vi har ett detaljhandelsmonopol, en skattepolitik
            och ett förebyggande arbete. Det har i sin tur varit en historisk
            kompromiss. Vi ville inte gå i riktningen att förbjuda alkohol,
            stänga våra gränser eller liknande.
          </note>
          <note>
            Sten Bergheden har anfört i tidigare inlägg att det enda alternativet
            vore att stänga Öresundsbron eller återinföra motboken. Det tror
            inte jag är nödvändigt. Men det är bara under förutsättningen
            att vi kan behålla den fina kompromiss som skapades för snart
            hundra år sedan kring ett detaljhandelsmonopol som håller väldigt
            hög kvalitet, som kunderna är oerhört nöjda med, som tillgodoser
            behovet att köpa alkoholhaltiga drycker men som samtidigt verkar
            förebyggande i det att man minskar alkoholkonsum ­ tionen totalt
            och därmed alkoholskadorna.
          </note>
          <note>
            Jag ser fram emot en debatt om hur vi utvecklar den här politiken
            – inte om hur vi avvecklar den, vilket det finns risk för ifall
            vi börjar experimentera och får EU-domstolen emot oss.
          </note>
          <note>
            Jag har inte berört landsbygdspolitiken, säger Sten Bergheden.
            Det är ett område för Sven-Erik Bucht. Jag är helt övertygad om
            att ni kommer att ha många stora debatter om det framöver.
          </note>
          <note>
            Överläggningen var härmed avslutad.
          </note>
          <note>
            § 14 Svar på interpellation 2014/15:267 om psykisk ohälsa och
            sjukskrivningar
          </note>
          <note type="speaker">
            Anf. 85 Statsrådet GABRIEL WIKSTRÖM (S):
          </note>
          <note>
            Fru talman! Lotta Finstorp har frågat mig om jag avser att vidta
            några åtgärder som syftar till att motverka den ökade arbetsrelaterade
            psykiska ohälsan hos framför allt kvinnor.
          </note>
          <note>
            Inledningsvis vill jag säga att ansvaret för de frågor som Lotta
            Finstorp lyfter fram i sin interpellation spänner över flera ministrars
            och departements ansvarsområden. Mitt svar fokuserar framför allt
            på de delar som berör Socialdepartementets ansvarsområden.
          </note>
          <note>
            Precis som Lotta Finstorp framför är psykisk ohälsa den vanligaste
            orsaken till sjukskrivning, och kvinnor drabbas i större utsträckning
            än män. Under det första kvartalet 2014 hade 37 procent av alla
            sjukskrivna en psykisk diagnos. Att minska den psykiska ohälsan
            och sjukskrivningar i samband med denna innebär stora vinster
            för såväl samhället som den enskilde.
          </note>
          <note>
            Rehabiliteringsgarantin är en överenskommelse mellan Sveriges
            Kommuner och Landsting och regeringen som tecknades första gången
            2008. Genom rehabiliteringsgarantin ersätts landstingen bland
            annat för genomförda KBT-behandlingar för patienter med lätt till
            medelsvår psykisk ohälsa. Regeringen har tillsammans med Sveriges
            Kommuner och Landsting tecknat en ny överenskommelse om rehabiliteringsgaranti
            för året 2015.
          </note>
          <note>
            Kunskapsläget i dag stöder att rehabilitering för psykisk ohälsa
            bör ske i nära samverkan med och i relation till det nuvarande
            arbetet. Genom sådan samverkan kan nödvändiga anpassningar göras
            på arbetsplatsen. Mot bakgrund av detta har kravet på kontakter
            mellan vården och arbetsgivaren stärkts. Syftet är att möjliggöra
            anpassningar på arbetsplatsen. Detta gäller också kontakterna
            mellan vården och Arbetsförmedlingen.
          </note>
          <note>
            Det är viktigt att det statliga stödet till insatser som avser
            att främja rehabilitering är ändamålsenligt utformat. En översyn
            av rehabiliteringsgarantin kommer därför att genomföras i Regeringskansliet
            under 2015.
          </note>
          <note>
            Sedan 2012 har regeringen ingått årliga överenskommelser med
            Sveriges Kommuner och Landsting när det gäller psykisk ohälsa.
          </note>
          <note>
            I överenskommelsen för 2014 finns ett särskilt fokus på att en
            patient med psykisk ohälsa ska erbjudas hälsofrämjande samtal,
            vilket är ett sätt att förebygga samtidig somatisk ohälsa.
          </note>
          <note>
            Tidiga insatser är ofta avgörande för att undvika att psykisk
            ohälsa förvärras och leder till sjukskrivningar. Första linjen-verksamheter,
            det vill säga de verksamheter man först möter när besvär uppstår,
            har en central roll i att förebygga psykisk ohälsa.
          </note>
          <note>
            Vi behöver åstadkomma ett väl fungerande förebyggande arbete,
            och vi måste bli bättre på att ge människor i riskzonen rätt hjälp
            tidigt. Dess ­ utom behöver den specialiserade psykiatriska vården
            bli bättre för dem som inte går att hjälpa i ett tidigare skede.
          </note>
          <note>
            Statens särskilda satsning för att motverka psykisk ohälsa omfattar
            mer än 840 miljoner kronor per år. Regeringen kommer under 2015
            att se över statens satsning för att minska den psykiska ohälsan
            i syfte att se hur den kan förbättras. En viktig del i översynen
            är att se hur arbetet med förebyggande samt tidiga insatser kan
            förbättras.
          </note>
          <note>
            Avslutningsvis vill jag säga att arbetet med att förebygga sjukskrivningar
            på grund av psykisk ohälsa är ett delat ansvar mellan många aktörer.
            Regeringen måste, tillsammans med vården, berörda myndigheter
            och arbetsgivare verka för att minska den psykiska ohälsan och
            på så sätt minska på lidande och stora kostnader i form av sjukskrivningar.
            Att arbeta för att motverka psykisk ohälsa är en viktig fråga
            för mig och regeringen.
          </note>
          <note type="speaker">
            Anf. 86 LOTTA FINSTORP (M):
          </note>
          <note>
            Fru talman! Precis som ministern framför är i dag psykisk ohälsa
            den vanligaste orsaken till längre sjukskrivning och sjukfrånvaro.
            Mer än var tredje ny sjukskrivning beror i dag på den typen av
            diagnoser. Det är mycket oroande såväl på individnivå som för
            samhällsekonomin att detta ökar kraftigt. I och för sig sker det
            från ganska låga nivåer, eftersom vi halverade sjuktalen mellan
            2003 och 2010, men nu börjar de sticka i väg igen. Det är just
            för dessa diagnoser som vi ser att sjukskrivningarna ökar.
          </note>
          <note>
            Negativ och ohälsosam stress är sällan enbart arbetsrelaterad.
            Den slår ofta igenom när det har hänt andra saker, som skilsmässa,
            dödsfall eller annat i familjen. Men negativ stress kan också
            uppkomma av att man inte kan påverka en situation eller ett tillstånd.
            Här spelar arbetsmarknadspolitiken en stor roll.
          </note>
          <note>
            Som både jag och ministern tidigare sa spänner den här frågan
            över flera politikområden. Att inte känna sig behövd på arbetsplatsen
            och att inte trivas är en faktor som utlöser framför allt utmattningssyndrom.
          </note>
          <note>
            Det är viktigt att få input i form av fortbildning, att få känna
            sig behövd och att få positiv stimulans. Då är det viktigt att
            ha möjlighet att byta arbetsgivare. Många som arbetar i offentlig
            sektor har kanske inte andra arbetsgivare att välja på. Där är
            jag väldigt oroad för att regeringen säger att vårdval och flera
            arbetsgivare inte kommer att finnas framöver. Då finns det också
            en risk för att dessa ambitiösa och duktiga kvinnor som hamnar
            i en psykisk, stressrelaterad ohälsa kommer att gå in i en långvarig
            sjukskrivning som de inte kan komma ur inom rimlig tid. Vi vet
            att ju längre man är sjukskriven, framför allt i psykiatriska
            diagnoser, desto svårare är det att komma tillbaka.
          </note>
          <note>
            Även en sådan sak som RUT-avdraget betyder mycket för ambitiösa,
            duktiga kvinnor. När vi tittar på Skatteverkets statistik ser
            vi att det är många barnfamiljer som i dag använder RUT. Då är
            det möjligt för både mannen och kvinnan i familjen att göra karriär
            och få hjälp med sitt hemarbete. Om nu detta tas bort av regeringen
            finns det ännu större risk för att man inte får ihop livspusslet
            när man klättrar på karriärstegen och byter arbetsgivare, vilket
            det förhoppningsvis ska gå att göra.
          </note>
          <note>
            Det är ganska ovanligt att man byter arbete i Sverige. I Danmark
            är det mycket vanligare. Där är också ohälsotalen gällande psykiatriska
            diagnoser lägre, för man kan byta arbetsgivare oftare. Det verkar
            som om det finns ett samband när man tittar på det statistiskt.
          </note>
          <note>
            Det är viktigt att ha med sig detta när man gör reformer utifrån
            olika politikområden. Det kanske inte alltid är den bästa lösningen
            på vantrivsel och psykosociala problem på arbetsplatsen att gå
            in i en sjukskrivning som riskerar att bli långvarig och där man
            också fastnar.
          </note>
          <note>
            I mitt nästa inlägg ska jag berätta om den fördjupning jag nu
            gör kring kvinnors stressrelaterade ohälsa och de studiebesök
            jag har gjort. Men jag undrar konkret: Vad är regeringens förslag
            för att minska psykisk ohälsa bland alla ambitiösa, högpresterande
            kvinnor? Det är i denna grupp, med en medelålder av ungefär 42
            år, som vi ser att det ökar radikalt. I dag är det väldigt ojämlikt
            över landet och i landstingen hur behandlingarna ser ut.
          </note>
          <note type="speaker">
            Anf. 87 Statsrådet GABRIEL WIKSTRÖM (S):
          </note>
          <note>
            Fru talman! Jag vill börja med att reda ut några missförstånd
            om inriktningen på regeringens politik. Lotta Finstorp hävdar
            att regeringen har aviserat att såväl vårdval som flera arbetsgivare
            inom välfärdsområdet och RUT ska avskaffas. Det är inte sant.
            Däremot har vi aviserat att vi vill göra förändringar i RUT. Vi
            vill se över hur vårdvalet egentligen fungerar, och vi vill också
            utreda vilka typer av regler som ska gälla för privata alternativ
            inom välfärdsverksamheterna. Det är väsensskilt från det som Lotta
            Finstorp anför i sitt inlägg.
          </note>
          <note>
            Det är viktigt att se, vilket Lotta Finstorp också berör, att
            den psykiska ohälsan är ett sammansatt problem. Det handlar om
            olika tillstånd och olika typer av diagnoser. Den drabbar olika
            grupper olika hårt. En sak kan vi dock säga, nämligen att det
            är en väldigt stor utmaning, och så kommer det förmodligen att
            vara under ganska många år framöver. Det är därför viktigt att
            göra det som regeringen nu gör, nämligen att ta ett långsiktigt
            och mer strategiskt grepp om frågan om psykisk ohälsa.
          </note>
          <note>
            I kanske 20 års tid har olika regeringar, såväl borgerliga som
            socialdemokratiska, gjort olika typer av satsningar, framför allt
            på den specialiserade psykiatrin. Det har ofta skett i form av
            projekt, och många av projekten har varit mycket bra. Men problemet
            är att det har saknats en sammanhållning mellan de olika kedjor
            som skulle behövas när det gäller att behandla psykisk ohälsa,
            och det har också saknats en uthållighet, något som flera utvärderingar
            och rapporter har visat.
          </note>
          <note>
            Jag tror därför att det är väldigt viktigt att vi när vi nu ser
            över en strategi för psykisk ohälsa, som vi har aviserat under
            det här året, både tänker långsiktigt – att det handlar om flera
            mandatperioder – och kan samla en lång rad olika aktörer bakom
            detta. Staten kan göra vissa strategiska åtaganden, men den verkliga
            verkstan måste ske ute i verksamheterna. Den måste bedrivas av
            landsting och kommuner tillsammans med, naturligtvis, patientföreningar
            och andra typer av organisationer.
          </note>
          <note>
            Det är också viktigt att vi inte bara koncentrerar våra satsningar
            på den specialiserade psykiatrin. Vi vet att den är hårt ansträngd,
            men det kan lika väl bero på att det förebyggande arbetet och
            första linjens psykiatri många gånger brister. Därför behöver
            ansträngningar inriktas just på att dels styra upp det förebyggande
            arbetet, dels se till att på allvar etablera en första linjens
            psykiatri över hela landet, alltså en första instans som man kan
            vända sig till om man har lättare former av diagnoser eller är
            i ett tidigt stadium av en psykisk sjukdom, till exempel. På det
            sättet kan man underlätta för den specialiserade psykiatrin, men
            man kan också nå många fler och motverka att människor hamnar
            i svårare besvär och får svårare typer av ohälsa. Det kommer naturligtvis
            att gynna alla grupper.
          </note>
          <note>
            Även om detta berör många grupper är det bra att som Lotta Finstorp
            särskilt uppmärksamma att psykisk ohälsa är ett stort problem
            för kvinnor. Här har staten både en indirekt funktion i den strategi
            som ska tas fram men också en direkt roll som samordnare av många
            arbetsgivarfrågor.
          </note>
          <note type="speaker">
            Anf. 88 LOTTA FINSTORP (M):
          </note>
          <note>
            Fru talman! Precis som både ministern och jag konstaterar sträcker
            sig den här problematiken över flera politikområden. Vi moderater
            har nyligen föreslagit en översyn av möjligheterna till omställningsstöd
            för att göra det enklare att byta jobb mitt i livet, men också
            för att vi antar att det kan vara en av många lösningar när det
            gäller att förebygga psykisk ohälsa med koppling till arbetslivet.
          </note>
          <note>
            Jag tror att det måste vara många pusselbitar. Jag tror att RUT
            är en. Att kunna byta arbetsgivare är en, liksom mycket annat.
          </note>
          <note>
            Jag arbetar med en fördjupning av kvinnors stressrelaterade ohälsa
            och har haft förmånen att besöka Gustavsbergs vårdcentral, som
            arbetar otroligt bra, strukturerat och forskningsintensivt med
            just de utmattningsrelaterade diagnoserna.
          </note>
          <note>
            I dag är det i de flesta fall primärvården som tar emot de här
            kvinnorna i ett första skede. Men bemötande och behandling ser
            väldigt olika ut beroende på var i landet man befinner sig. Det
            finns en stor oro för det. Någon pratade häromdagen om att sällsynta
            diagnoser är som ett postkodlotteri. Precis samma sak gäller behandling
            av och förebyggande arbete mot stressrelaterad ohälsa. Det krävs
            krafttag för att få tydliga riktlinjer och hitta ett system för
            att utvärdera och följa upp på individnivå.
          </note>
          <note>
            Häromdagen besökte jag en stressklinik här i Stockholm och fick
            med mig en del intressanta fakta. Det var bland annat att 75 procent
            av patienterna som kommer dit är kvinnor, medelåldern är runt
            40 år och alla är ambitiösa, duktiga människor som brinner för
            sina jobb. De flesta jobbar inom vård eller omsorg eller är lärare
            eller förskollärare etcetera. Innan de får utmattningssyndrom
            har de ofta känt av stressrelaterade besvär under en längre tid
            såsom koncentrationssvårigheter, haft svårt att sova, tyckt att
            det är jobbigt att höra höga ljud etcetera. Och ständiga tankar
            på jobbet gör att man inte kan sova.
          </note>
          <note>
            Till slut blir alla symtom normaliserade, och man kör på. Man
            vill inte vara den som inte pallar för trycket. När man sedan
            kraschar och får diagnosen utmattningssyndrom är rehabiliteringen
            mycket lång. En del drabbas till och med av hjärnskador. Det blir
            så allvarligt att hjärnan tar stryk av det.
          </note>
          <note>
            Inte sällan blir slutsatsen på stressmottagningar att rehabiliteringen
            består av att byta arbetsgivare. Men det är ofta svårt för anställda
            i de bran ­ scher som kvinnorna kommer från. Därför vill jag ytterligare
            poängtera hur viktigt det är att anställda inom offentlig sektor,
            i vårdande och lärande yrken, har flera arbetsgivare att välja
            mellan. Det hänger ihop.
          </note>
          <note>
            Arbetsmiljöverket har nyligen presenterat en rapport som heter
            Kvinnors arbetsmiljö 2011–2014 . Det var ett uppdrag som de fick
            av alliansregeringen. Rapporten visar tydligt att det finns alltför
            många brister just i kvinnors arbetsmiljö. Det handlar bland annat
            om ohälsosam arbetsbelastning och tunga uppgifter, fysiskt tunga
            uppgifter. Men det handlar också om att kvinnors arbete traditionellt
            värderas lägre. Det synliggörs inte, och arbetsmiljöriskerna finns
            inte med i arbetsmiljötänket utifrån ett kvinnoperspektiv, på
            det sätt som det borde göra. Men nu jobbar Arbetsmiljöverket med
            att sprida den kunskapen.
          </note>
          <note>
            Anser ministern att primärvården är rustad för hur ohälsan i
            samhället ser ut i dag? Den har onekligen bytt skepnad under det
            senaste decenniet.
          </note>
          <note type="speaker">
            Anf. 89 Statsrådet GABRIEL WIKSTRÖM (S):
          </note>
          <note>
            Fru talman! Jag kan börja med Lotta Finstorps sista fråga. Jag
            tror inte att den svenska sjukvården är tillräckligt väl rustad
            för just den ökade utmaningen som den ökande psykiska ohälsan
            innebär. Det gäller naturligtvis också primärvården. Vi behöver
            göra mer. Vi vet utifrån tidigare undersökningar och rapporter
            att inte minst den första linjens psykiatri saknas. Det finns
            också brister i det förebyggande arbetet.
          </note>
          <note>
            Just därför är det nu viktigt att ta ett helhetsgrepp, inte bara
            fortsätta jobba i olika typer av projekt – hur bra och vällovliga
            de än är. Med erfarenhet av de insatser som har gjorts tidigare
            måste vi försöka få ihop de olika aktörer som finns på området,
            få dem att samarbeta, få dem att ställa sig bakom långsiktiga
            mål och långsiktiga syften när det gäller detta arbete och helt
            enkelt gå i takt för att möta den utmaning som vi står inför.
            Det tror jag är en grund för att komma till rätta med problemet
            med psykisk ohälsa.
          </note>
          <note>
            Precis som både jag själv och Lotta Finstorp har understrukit
            är det här en kamp som måste föras på många politikområden, och
            den måste föras samtidigt. Det handlar om den direkta roll som
            det offentliga har som arbetsgivare eller som finansiär av olika
            välfärdstjänster. Det är viktigt att se att det, precis som Lotta
            Finstorp menade, många gånger är vilka förutsättningar man har
            för att göra ett gott jobb som kan vara avgörande för ens välbefinnande
            och därmed också risken för att utveckla psykisk ohälsa.
          </note>
          <note>
            Det är viktigt att påminna om förslag som regeringen lade i höstbudgeten.
            En professionsmiljard skulle gå till den svenska sjukvården för
            att se till att proffsen kan vara proffs. Den skulle underlätta
            genom att ta bort onödig administration och se till att man kan
            ägna mer tid åt möten med patienter – helt enkelt göra det jobb
            som man en gång i tiden har utbildats för och som var anledningen
            till att man valde vårdyrket.
          </note>
          <note>
            I vår budgetproposition hade vi också 2 miljarder som skulle
            gå till äldreomsorgen. Genom att kunna anställa fler inom äldreomsorgen
            kan man minska den belastning som finns på den nuvarande personalen.
            Många vittnar om att man har det alldeles för stressigt. Man får
            ägna för mycket av sin tid till att springa mellan olika typer
            av brukare i stället för att kanske kunna sitta ned och göra ett
            jobb som man kan vara stolt över och bidra till höjd kvalitet
            inom äldreomsorgen. Den typen av förslag får regeringen återkomma
            till. Men det är några exempel på vad vi redan har försökt göra
            på området.
          </note>
          <note>
            Ett annat välkänt faktum är också att kvinnor är utsatta för
            dubbelarbete i särskilt hög grad. I dag heltidsarbetar man inte
            bara i stor utsträckning, utan man har också huvudansvaret för
            hushållet. Det gäller såväl städning som matlagning men också
            huvudansvaret för barnen.
          </note>
          <note>
            Vi vet, utifrån forskning, att dessa strukturer brukar synas
            när ett par har bildat familj. Även om man har levt tillsammans
            tidigare och varit hyfsat jämställda smyger sig ojämställdheten
            på när man bildar familj. Det är i det ljuset som vårt förslag
            om ytterligare en vikt månad i föräldraförsäkringen är viktigt.
            Det bidrar inte bara till att öka jämställdheten i hemmet utan
            framför allt till att öka jämställdheten i samhället i stort och
            på arbetsmarknaden i synnerhet.
          </note>
          <note type="speaker">
            Anf. 90 LOTTA FINSTORP (M):
          </note>
          <note>
            Fru talman! Jag vill nämna Europeiska arbetsmiljöbyrån, som inte
            särskilt många känner till men som gör ett fantastiskt arbete
            och sprider kunskap och information om god arbetsmiljö. Stabilitet
            och tillväxt i Europa är fokuset . Man har bland annat haft en
            kampanjguide som heter Friska arbetsplatser förebygger stress
            . Det är inte många som känner till det arbetet. Men jag vill
            gärna slå ett slag för det. Där finns det nämligen bra kunskapsspridning
            och exempel från andra länder.
          </note>
          <note>
            En annan sak som skulle kunna hjälpa de ambitiösa kvinnorna har
            funnits sedan 1991. Det heter förebyggande sjukpenning och används
            nästan aldrig. Jag har pratat med socialförsäkringsministern om
            att man skulle behöva slå ett slag för den. Med den kan man nämligen
            bli sjukskriven innan det har gått för långt. Det är egentligen
            kopplat till friskvårdsinterpellationen som jag har ställt och
            som kommer senare och där skulle man kunna använda det på ett
            bra sätt. Men det behövs insatser för att fler läkare och arbetsgivare
            ska inse att det är en jättebra insats, på individnivå men också
            på samhällsnivå.
          </note>
          <note>
            Utmaningarna är förstås många eftersom de här diagnoserna sträcker
            sig över flera politikområden. Men jag skulle vilja uppmana ministern
            att titta bredare på frågan än att bara fokusera på själva diagnoserna.
            Om man har ett låglöneyrke har jobbskatteavdraget gjort så att
            det kan räcka att bara ha ett arbete mot tidigare kanske två.
            Det handlar om RUT-reformen och rehabkedjan men också vårdvalet
            eftersom det i dag finns många fler utförare som kan hjälpa den
            som inte mår bra och som är i behov av hjälp.
          </note>
          <note>
            Vi måste också få bort det skamfyllda i samhället när det gäller
            att ha ont i själen.
          </note>
          <note type="speaker">
            Anf. 91 Statsrådet GABRIEL WIKSTRÖM (S):
          </note>
          <note>
            Fru talman! Just det sistnämnda, att ta bort det skamfyllda kring
            psykisk ohälsa, är oerhört viktigt. Jag har själv erfarenhet av
            hur viktigt det är att man utraderar de fördomar som kan finnas
            mot människor som lider av psykisk ohälsa.
          </note>
          <note>
            Vi vet i dag i samhället att detta inte bara yttrar sig vid allvarliga
            diagnoser utan också mot lättare former av till exempel depression
            och utmattningsdepression. Det är naturligtvis ingenting som hjälper
            den som lider av psykisk ohälsa att tillfriskna och kunna komma
            tillbaka till arbetslivet.
          </note>
          <note>
            Här anslog regeringen för några månader sedan medel för att man
            skulle fortsätta arbetet med att upplysa om och motverka fördomar
            om psykisk ohälsa. Det gäller helt enkelt att se till att fler
            kan vara goda ambassadörer för att informera och utradera fördomar.
          </note>
          <note>
            Precis som Lotta Finstorp tror också jag att det som kan göras
            på arbetsmarknaden är en nyckel i detta. När man har tröttnat
            på sitt jobb eller om man blir illa behandlad på jobbet är möjligheterna
            att byta arbete naturligtvis en underskattad faktor. Som arbetsmarknaden
            har utvecklats är en gedigen utbildning en grund för att kunna
            göra den här typen av byte.
          </note>
          <note>
            Tyvärr får jag lov att konstatera att under alliansregeringens
            tid vid makten minskade möjligheterna till utbildning i syfte
            att kunna omställa och söka andra typer av arbeten. Man tog också
            bort den obligatoriska högskolebehörigheten som lästes in på gymnasiet.
            Det här är områden där regeringen har högre ambitioner.
          </note>
          <note>
            Överläggningen var härmed avslutad.
          </note>
          <note>
            § 15 Svar på interpellation 2014/15:337 om ridsport som friskvård
          </note>
          <note type="speaker">
            Anf. 92 Statsrådet GABRIEL WIKSTRÖM (S):
          </note>
          <note>
            Fru talman! Åsa Coenraads har frågat mig om jag gjort det ställningstagandet
            att ridning är friskvård och om jag avser att uppmuntra idrott
            i det hälsofrämjande arbetet.
          </note>
          <note>
            Min och regeringens utgångspunkt är att staten ska bedriva en
            politik som gör det möjligt för så många som möjligt att vara
            fysiskt aktiva genom att till exempel motionera och idrotta. Den
            här regeringen har identifierat idrottsrörelsen som en viktig
            aktör för att minska hälsoklyftorna i samhället, och vi för nu,
            i positiv anda, en dialog med Riksidrottsförbundet om hur idrottens
            roll bäst ska tas till vara.
          </note>
          <note>
            Frågan om vilken typ av motionsutövning som ska utgöra personalvårdsförmån
            och därmed vara skattefri för anställda kommer att vara föremål
            för beredning under mandatperioden, och jag kan inte föregripa
            detta arbete. Det finns många aspekter, till exempel kring jämställdhet
            och jämlikhet, som behöver analyseras.
          </note>
          <note type="speaker">
            Anf . 93 ÅSA COENRAADS (M):
          </note>
          <note>
            Fru talman ! Jag har skrivit om en för mig väldigt angelägen
            fråga, och det är friskvårdsavdraget. I det här fallet handlar
            det om att inkludera ridning i det skattefinansierade bidraget.
          </note>
          <note>
            Jag har valt att ställa den här interpellationen till just folkhälso-
            och idrottsministern, eftersom frågan berör såväl friskvård som
            folkhälsopolitik och idrotten som en jämställdhetsfråga.
          </note>
          <note>
            Jag tackar ministern för att han är här i dag och för det svar
            som han har tagit sig tid att lämna. Jag är dock bekymrad både
            över innehållet och över att ministerns svar är så kort.
          </note>
          <note>
            Ridning har väldokumenterat goda effekter för folkhälsan. Rehabilitering
            och ridterapi är i dag en etablerad behandlingsform på många orter
            i Sverige. Ridsporten är en av Sveriges största idrotter med mer
            än en halv miljon utövare. Ridsporten ökar dessutom, och vi har
            för få hästar i Sverige för att alla som vill ska kunna utöva
            sporten.
          </note>
          <note>
            Hästsverige bidrar dessutom till landsbygdsutveckling och arbetstillfällen.
            Det ansvar som många unga människor får vid kontakt med hästar
            leder dessutom till ansvarskännande och ledaregenskaper som kan
            komma till nytta senare i livet.
          </note>
          <note>
            Hästsporten är i dag en kvinnodominerad sport och har så alltid
            varit. Jag kan inte låta bli att tro att det är just därför som
            den har blivit så styvmoderligt behandlad. Kommuner lägger ofta
            kommunala pengar på fotbollsplaner och hockeyarenor men alltmer
            sällan på ridhus eller bra ridvägar.
          </note>
          <note>
            Det statliga friskvårdsavdraget gäller inte för vad som helst,
            utan det är noga specif icerat vad avdrag kan göras för. Det borde
            därför inte vara en fråga som delar upp sporter i manligt och
            kvinnligt. Trots detta blir det en jämställdhetsfråga när ridsporten
            inte behandlas som andra sporter.
          </note>
          <note>
            Den psykiska ohälsan ökar i Sverige, och det är välkänt att kvinnor
            sjukskrivs och sjukpensioneras i högre grad än män. Det är även
            välkänt att den generella ohälsan i samhället ökar och att fler
            lider av övervikt än tidigare.
          </note>
          <note>
            Jag noterar i ministerns mycket korta interpellationssvar att
            han och regeringen vill ge möjlighet för så många som möjligt
            att motionera och utöva idrott. Det är jättebra. Men ministern
            glömmer helt bort att berätta hur och vad han avser att göra.
          </note>
          <note>
            Ministerns svar är lite förbryllande. Men det stämmer helt överens
            med regeringens generella linje just nu i svensk politik, det
            vill säga att man vill lägga de flesta frågor i malpåse och dölja
            oenigheter i regeringen gen ­ om långdragna utredningar.
          </note>
          <note>
            Regeringen säger sig vara feministisk och vill arbeta för ett
            mer jämställt samhälle. Varför är det då så svårt att göra ett
            ställningstagande om att ridning är friskvård?
          </note>
          <note>
            För mig är det obegripligt varför regeringen inte kommer fram
            till en faktisk ståndpunkt i frågan om att göra ridsporten avdragsgill
            som friskvård.
          </note>
          <note type="speaker">
            Anf. 94 LOTTA FINSTORP (M):
          </note>
          <note>
            Fru talman! Jag måste ge mig in i den här debatten. Jag har motionerat
            om just ridning som friskvård under mina år i riksdagen. Jag blir
            nyfiken när jag hör att ministern inte kan föregripa den beredning
            som ser över detta. Min motion avsåg att man skulle se över friskvårdsavdraget
            för att se om det skulle läggas till fler idrotter eller om man
            skulle ta bort några och att det skulle göras en utvärdering av
            hur friskvårdsavdraget har använts.
          </note>
          <note>
            Här vill jag återkoppla till den tidigare interpellationsdebatten
            om psykisk ohälsa, men också om problem i rörelseapparaten med
            dåliga ryggar, knän, leder och så vidare. Ridning är en alldeles
            utmärkt idrott om man har ont i kroppen och i själen.
          </note>
          <note>
            Under en lång tid har det varit möjligt för arbetsgivare att
            bidra till olika friskvårdsalternativ för per sonalen. Styrketräning,
            fotboll och tai chi är några exempel på friskvård som arbetsgivarna
            kan ge till sina anställda.
          </note>
          <note>
            Med andra ord subventioneras med dagens regelv erk allt från
            hård fysisk träning till avslappningsövningar. Men ridning faller
            utanför Skatteverkets definition av aktiviteter som klassas som
            skattefria motions- och friskvårdsförmåner, trots dess erkänt
            goda effekter för både kropp och själ, som jag tidigare har sagt.
          </note>
          <note>
            Således kan man konstatera att friskvårdsstödet till anställda
            utifrån dagens begränsningar är väldigt godtyckligt. Mig veterligt
            har man inte heller sett över friskvårdsavdraget sedan det kom
            till för att se vilka idrotter som borde finnas med.
          </note>
          <note>
            Min åsikt – precis som Åsa Coenraads – är att ridsport borde
            jämställas med andra former av friskvård och motion som är skattebefriade
            och kan subventioneras av arbetsgivare. Det är inte rimligt att
            exkludera en så pass folkkär sport som friskvårdsalternativ som
            ridningen är.
          </note>
          <note>
            Att motionsridning inte kan vara skattebefriad friskvård är väldigt
            dåligt motiverat också i dagens lagtext. Det enda som finns föreskrivet
            är att ”exklusiva sporter” utan fysisk ansträngning som kräver
            dyrbara anläggningar, redskap och kringutrustning inte ska omfattas
            av avdragsrätten.
          </note>
          <note>
            Inget av detta gäller för hästsporten, där olika former av motionsridning
            är en ökande sysselsättning. Därtill är det viktigt att uppmärksamma
            att sporten också fyller en viktig funktion för att motverka de
            åkommor och diagnoser som jag tidigare nämnde. Det kan handla
            om att man har balanssvårigheter eller att man har en funktionsnedsättning
            men att man tack vare ridningen kan arbeta, kanske deltid, eftersom
            ridningen håller igång kroppen.
          </note>
          <note>
            Ridsporten erbjuder både fysisk aktivitet och social kontakt.
            Det är två oerhört viktiga komponenter som i rehabiliteringshänseende
            visat sig vara positiva för människor med arbetsskador. Man kanske
            kan arbeta till viss del, men man behöver ha en träning som fungerar
            för just den diagnos man har. Då är ridning otroligt bra, ett
            alternativ bland många andra.
          </note>
          <note>
            När jag skrev motionen var min tanke att för att slippa diskussionen
            om dyr utrustning och att man inte kan godkänna vissa anläggningar
            så skulle utövandet kopplas till av Svenska Ridsportförbundet
            godkända anläggningar. De är minutiöst noggrant kontrollerade,
            och på så sätt skulle det bli mycket tydligare var man får rida.
          </note>
          <note>
            Min fråga till ministern är därför: Hur ser direktiven till utredningen
            ut?
          </note>
          <note type="speaker">
            Anf. 95 Statsrådet GABRIEL WIKSTRÖM (S):
          </note>
          <note>
            Fru talman! Jag vill passa på att tacka Åsa Coenraads för att
            hon lyft upp den här frågan och tacka Lotta Finstorp för att hon
            engagerar sig och deltar i debatten. Det är en viktig debatt,
            och jag vill inte att ett relativt kort interpellationssvar på
            något sätt ska uppfattas som någon form av ointres ­ se. Det är
            det definitivt inte.
          </note>
          <note>
            Inför valet i höstas var vi från Socialdemokraternas sida mycket
            tydliga med att vi ville ha en översyn av friskvårdsbidraget i
            syfte att se om även ridning kunde inkluderas. Det är den vi ska
            sätta igång med. Det är dock viktigt att påminna om att den typen
            av friskvårdsbidrag inte är ett stödsystem för olika idrotter,
            utan det handlar i första hand om folkhälsa och om arbetsmiljö.
            Det är i det perspektivet vi måste se det.
          </note>
          <note>
            Då kan det vara så – jag säger ”kan vara” eftersom jag inte vet
            – att en del av de verksamheter som i dag förekommer kan ifrågasättas
            och att olika former av ridning kanske skulle vara bättre lämpade
            än en del aktiviteter som man i dag får friskvårdsbidrag till.
            Det vet jag inte något om, men det skulle kunna vara så. På samma
            sätt skulle olika former av ridning vara väl lämpade som friskvård,
            precis som Lotta Finstorp och Åsa Coen ­ raads anför i sina inlägg,
            och därmed väl kvala in.
          </note>
          <note>
            Det är någonting som måste tittas närmare på. Jag kan inte här
            i dag ge exakta direktiv till beredningen, men vi har aviserat
            att en sådan ska ske. Jag tycker att det är mycket positivt och
            hoppas att också Lotta Finstorp och Åsa Coenraads tycker att det
            är positivt, särskilt med tanke på att det inte hände någonting
            i den här frågan under de åtta år som Moderaterna ledde regeringen.
          </note>
          <note type="speaker">
            Anf. 96 ÅSA COENRAADS (M):
          </note>
          <note>
            Fru talman! Tack, ministern, för ett fylligare svar än det som
            jag fick i skriftlig form. Det gläder mig mycket att ministern
            tar frågan på allvar. Det är en viktig fråga vad gäller människors
            hälsa och också ur ett jämställdhetsperspektiv.
          </note>
          <note>
            Som jag nämnde tidigare har ridsporten varit styvmoderligt behandlad.
            Det är tråkigt eftersom det är dokumenterat att ridsporten leder
            till många positiva saker. Ministern har tidigare tagit upp det
            medialt, och jag noterade att han så sent som i höstas sa: ”Tillgången
            till anläggningar ska vara jämlik och jämställd.” Ministern sa
            också: ”Att fler barn och unga får möjlighet att utöva idrott
            är en viktig prioritering för mig. Det är viktigt ur flera aspekter,
            inte minst ur folkhälsosynpunkt.”
          </note>
          <note>
            Det är två mycket bra citat. Jag skulle nästan ha kunnat säga
            dem själv, herr minister, och det är glädjande att vi tycker likadant
            i den här frågan. Men jag är fortfarande förbryllad över att man
            inte har gjort någonting åt det hela. Statistik visar att fler
            kvinnor än män rider. Statistik visar också att ridning är den
            idrott som flest flickor kommer i kontakt med. Det är början till
            ett folkhälsoarbete.
          </note>
          <note>
            Vi vet att om man börjar tidigt med en idrott är man mer angelägen
            eller motiverad att fortsätta senare i livet. Ju senare man startar,
            desto svårare är det att komma igång. Att ridsporten blir styvmoderligt
            behandlad framgår av att de kommunala bidragen sällan riktas till
            idrottsanläggningar som gynnar häst. Men hästsporten är så mycket
            mer än lokala ridanläggningar. Det är också en tävlingssport,
            något som genererar ett intresse för ridsporten, och någonstans
            måste det kunna utövas. Alla har inte en egen häst på landet.
          </note>
          <note>
            Statistiken visar dessutom att kvinnors ohälsa ökar och att friskvård
            motverkar just ohälsoproblem. Därför tycker jag att det är konstigt
            att man inte har gjort friskvården avdragsgill.
          </note>
          <note>
            Sedan kan man diskutera skattepolitiken kring detta. Jag hävdar
            att det är ungefär samma typ av människor som gör friskvårdsavdrag
            under arbetstid. Om man inkluderade ridningen i det tror jag inte
            att det skulle leda till ökade skatter. Jag tror att det skulle
            rymmas inom ramen. Det behöver alltså inte vara ett förslag som
            ökar skatterna.
          </note>
          <note>
            Jag hade tänkt fråga när den utredning som ministern aviserat
            är tänkt att bli klar, men jag förstår av svaret att utredningen
            ännu inte har börjat sitt arbete. Därför undrar jag när ministern
            avser att tillsätta utredningen och på hur lång tid. Jag har varit
            i kontakt med många av de organisationer som sysslar med idrott,
            framför allt ridsport. Som jag förstått det är både hästnäringen
            och Riksidrottsförbundet ganska klara över vad de tycker, nämligen
            att det är bra att fler sporter får friskvårdsbidrag, däribland
            ridning. Jag ser inte riktigt att det skulle behövas en kontakt
            med de idrottsliga organisationerna när vi tycker samma sak i
            frågan. Här handlar det om att agera.
          </note>
          <note type="speaker">
            Anf. 97 LOTTA FINSTORP (M):
          </note>
          <note>
            Fru talman! Jag vill helt kort skicka med ministern att Svenska
            Ridsportförbundet anordnade ett seminarium i Almedalen där samtliga
            partier fanns med. Som jag minns det lovade alla partier att undersöka
            om man inte kunde få med ridningen vad gäller friskvårdsavdrag.
            Det är ett medskick som jag vill göra. Titta gärna också på möjligheten
            att koppla bidraget till av Svenska Ridsportförbundet godkända
            ridskolor. Det skulle göra det betydligt enklare att få med det.
          </note>
          <note>
            Jag är glad att ministern är så engagerad i folkhälsofrågor och
            ser med tillförsikt fram emot ett förslag där ridning som friskvård
            jämställs med andra sporter.
          </note>
          <note type="speaker">
            Anf. 98 Statsrådet GABRIEL WIKSTRÖM (S):
          </note>
          <note>
            Fru talman! Också jag är väldigt glad över att det finns stor
            enighet mellan oss vad gäller målet att se över friskvården och
            de positiva effekter som olika typer av aktiviteter kan ha, inte
            minst för folkhälsan.
          </note>
          <note>
            Låt mig ge en sakupplysning. Den typ av friskvård som vi diskuterar
            är redan i dag skattefri. Det är en bra utgångspunkt. Precis som
            Åsa Coen ­ raads tror inte heller jag att om man inkluderade fler
            typer av aktiviteter det i sig skulle bidra till någon kostnadsökning.
            Om man till exempel red skulle man göra det i stället för att
            ta ut ett friskvårdsbidrag för att gå på gym. I den meningen är
            det ett nollsummespel, om än kanske inte i ett folkhälsoperspektiv.
          </note>
          <note>
            Åsa Coenraads talar också om anläggningar, och som hon säger
            är anläggningarna i första hand en kommunal fråga. Jag är väl
            medveten om att det finns stora diskussioner om tillgången på
            anläggningar och vilken typ av anläggningar, sett i ett jämställdhetsperspektiv,
            som premieras på olika håll i landet. Det är en mycket viktig
            diskussion. Även om frågan är lokal kan den lyftas upp på nationell
            nivå för debatt. En nationell debatt skulle mycket väl kunna hjälpa
            till att belysa frågan och öka medvetenheten om den.
          </note>
          <note>
            Det staten kan göra på det idrottspolitiska området, inte minst
            för att stärka folkhälsan, är något som jag ända sedan jag tillträdde
            som statsråd har talat väldigt mycket om.
          </note>
          <note>
            Idrottsfrågorna måste höjas på den politiska dagordningen. Under
            en tid har det tyvärr när idrott diskuterats i politiska sammanhang
            mest handlat om negativa effekter av idrott, till exempel huliganism
            inom fotbollen, dopning eller ”matchfixning”. Det är stora utmaningar
            för idrottspolitiken, men det kan inte vara det enda som politiken
            ska diskutera. Man kan lätt få intrycket att det inte finns någonting
            roligt med idrott. Men faktum är att det snarare är tvärtom. Idrott
            är fantastiskt roligt och bidrar till folkhälsan.
          </note>
          <note>
            Det handlar inte bara om att lyfta frågan på dagordningen utan
            också om att lyfta olika aspekter av idrott. Regeringen har till
            exempel pratat om vikten av att ha en strategi för att kunna locka
            hit fler idrottsevenemang. Vi har pratat om vikten av att öka
            jämställdheten inom idrottsrörelsen. Jag har själv haft en god
            diskussion och en god dialog inte minst med företrädare för Riksidrottsförbundet.
            Det handlar också om att kunna stärka idrottsrörelsen som folkrörelse.
            Vi vet att man står inför stora utmaningar. Man har påbörjat ett
            strategiarbete från Riksidrottsförbundets sida. Det är någonting
            som jag tror att politiken mycket väl skulle kunna vara en god
            partner i.
          </note>
          <note>
            Det är en viktig diskussion vi för. Det är viktigt att titta
            på de här frågorna ur jämställdhetssynpunkt. Jag är väldigt glad
            över att kunna ha en samsyn kring att idrottspolitik också är
            folkhälsopolitik .
          </note>
          <note type="speaker">
            Anf. 99 ÅSA COENRAADS (M):
          </note>
          <note>
            Herr talman! Den här interpellationsdebatten har varit väldigt
            glädjande för mig, och jag tror att det finns fler runt om i Ridsverige
            och Hästsverige som blir väldigt glada över det besked som ministern
            nu lämnar, det vill säga att ridning kommer att ingå i friskvårdsavdraget
            och att regeringen vill lyfta häst- och ridpolitiken vidare. Det
            gläder oss allihop på olika sätt.
          </note>
          <note>
            Precis som ministern säger är ridning en fredlig sport. Huliganismen
            är väldigt liten, i alla fall inom den ridsportsfär som jag känner
            till.
          </note>
          <note>
            Det här är ett bra tillfälle för ministern att visa på regeringens
            handlingskraft. Vi är överens om att frågan är viktig. Nu ser
            vi fram emot lite verkstad på området. Jag ser fram emot att få
            veta när utredningen startar och när den beräknas vara avslutad.
            Jag tror att utredningen kanske inte behöver vara så himla lång
            den här gången, utan att vi kan komma till ett besked väldigt
            fort. Det här gynnar jämställdheten, jämlikheten och folkhälsan
            och är bra för ungdomsidrotten.
          </note>
          <note type="speaker">
            Anf. 100 Statsrådet GABRIEL WIKSTRÖM (S):
          </note>
          <note>
            Herr talman! Medeltida torneringar är tack och lov sällsynta
            nu för tiden, så ridning är en relativt fredlig sport.
          </note>
          <note>
            Jag ser som sagt också fram emot det här arbetet. Jag får be
            att återkomma med en exakt tidsplan och eventuella andra detaljer
            som jag kan delge riksdagen. Men jag ser starkt fram emot att
            samarbeta med såväl Åsa Coenraads som Lotta Finstorp kring den
            här frågan. Jag tror personligen att den är väldigt viktig, inte
            minst för att belysa ett område där flickors och kvinnors idrottande
            är väldigt stort, som tidigare har anförts. Detta kan i sin tur
            bidra till att öka jämställdheten på hela idrottsområdet.
          </note>
          <note>
            Jag tackar så mycket för interpellationen och för en rolig debatt.
          </note>
          <note>
            Överläggningen var härmed avslutad.
          </note>
          <note>
            § 16 Svar på interpellation 2014/15:343 om snus och varumärken
          </note>
          <note type="speaker">
            Anf. 101 Statsrådet GABRIEL WIKSTRÖM (S):
          </note>
          <note>
            Herr talman! Maria Malmer Stenergard har frågat mig hur jag kommer
            att säkerställa att information på snusdosor finns kvar för den
            enskilda konsumenten och om jag avser att värna den svenska traditionen
            att reglera snuset som ett livsmedel.
          </note>
          <note>
            Som bakgrund till frågan om konsumentens tillgång till information
            på snusförpackningar tar Maria Malmer Stenergard upp regeringens
            nyligen beslutade tilläggsdirektiv till den pågående Utredningen
            om genomföran ­ de av EU:s tobaksproduktdirektiv. EU:s tobaksproduktdirektiv
            avser att göra tobaksprodukter och tobakskonsumtion mindre attraktivt.
            Direktivets viktigaste målgrupp är ungdomar.
          </note>
          <note>
            Utredaren har genom dessa tilläggsdirektiv fått i uppdrag att
            utreda möjligheten att införa exponeringsförbud för tobaksförpackningar
            och krav på neutrala tobaksförpackningar. Socialstyrelsens rapport
            Registeruppgifter om tobaksrökningens skadeverkningar från 2014
            visar att ca 800 000 svenskar insjuknat på grund av rökning under
            de senaste åtta åren. Nästan 100 000 personer dog av samma anledning.
            Anledningen till till l äggsdirektiven är att regeringen anser
            att detta är åtgärder som kan bidra till att minska tobaksbruket
            och förhindra att ungdomar börjar använda tobak. Hur dessa åtgärder
            påverkar konsumenters möjlighet att informera sig om produkterna
            är något för utredaren att analysera i sitt utredningsarbete och
            är därför inget som regeringen har anledning att ta ställning
            till ännu.
          </note>
          <note>
            Frågan om tillgång till information och innehållsförteckning
            på snusförpackningar är dock något som redan nu har aktualiserats
            med anledning av genomförandet av EU:s tobaksproduktdirektiv.
          </note>
          <note>
            Utredningen om genomförandet av EU:s tobaksproduktdirektiv lämnade
            ett delbetänkande i februari i år. Betänkandet innehåller förslag
            på hur tobaksproduktdirektivet ska genomföras i Sverige. Tobaksproduktdirektivet
            innehåller bland annat bestämmelser om hur tobaksvaror och tobaksförpackningar
            får märkas. Ett av utredningens förslag innebär att det blir förbjudet
            att hänvisa till smak, doft eller smaktillsatser på tobaksförpackningar.
            Förbudet föreslås omfatta alla tobaksvaror och därmed även snus.
          </note>
          <note>
            Utredningens förslag har nu skickats på remiss. Syftet med att
            skicka ett utredningsförslag på remiss är framför allt att regeringen
            vill ha belyst vilka konsekvenser som förslaget kan få om det
            genomförs. Regeringen måste därför återkomma till Maria Malmer
            Stenergards fråga avseende konsumenters tillgång till information
            på snusdosor efter det att remissinstanserna fått framföra sina
            synpunkter, remissvaren analyserats och regeringen bestämt hur
            man tänker gå vidare med förslagen.
          </note>
          <note>
            Maria Malmer Stenergards fråga angående den svenska traditionen
            att reglera snus som livsmedel berör en fråga som omfattas av
            utredningens nuvarande uppdrag. Utredaren ska i denna del analysera
            och lämna förslag på en ändamålsenlig nationell reglering av snus
            och tuggtobak. Utredning ­ en ska lämna sitt slutbetänkande senast
            den 1 mars 2016.
          </note>
          <note type="speaker">
            Anf. 102 MARIA MALMER STENERGARD (M):
          </note>
          <note>
            Herr talman! Jag tackar statsrådet för svaret.
          </note>
          <note>
            De tilläggsdirektiv som ministern tagit initiativ till innebär
            ett uppdrag att se över möjligheten att införa både ett exponeringsförbud
            för tobaksprodukter och ett krav på neutrala tobaksförpackningar.
            Detta innebär att inte bara cigaretter utan också snus framöver
            kan komma att säljas under disk i förpackningar som är neutrala
            utan specifika varumärken.
          </note>
          <note>
            I Sverige faller snuset i dag under livsmedelslagstiftningen
            vad avser krav på kvalitet, hygien och halter av potentiellt skadliga
            ämnen, precis som andra livsmedel. Enligt lagen finns också krav
            på innehållsförteckning. I övriga EU är snuset förbjudet, men
            Sverige har ett undantag med exportförbud, och det innebär att
            det är Sverige självt som reglerar snuset i dag. Snuset kan tillverkas
            i andra länder för att sedan säljas i Sverige.
          </note>
          <note>
            Enligt gällande EU-rätt har man fortfarande möjlighet att smaksätta
            snus, precis som statsrådet redogjorde för, eftersom snuset är
            undantaget i tobaksdirektivet i det hänseendet. Men den pågående
            utredningen har tolkat direktiven oerhört snävt och menar att
            Sverige förvisso kan smaksätta sitt snus, men att vi inte kan
            märka ut smaken på förpackningen och att vi i det hänseendet faller
            under direktivet. Man skulle här i stället kunna göra en syftestolkning
            av direktivet, men det har utredaren valt att helt bortse från.
            Regeringen rider nu vidare på den vågen och utreder helt neutrala
            förpackningar utan innehållsförteckning.
          </note>
          <note>
            Utredaren menar att konsumentens rätt till information i stället
            kan tillgodoses med hjälp av etiketter på hyllorna. Det känner
            jag mig väldigt bekymrad över. Ska konsumenten vara helt beroende
            av att varje enskilt försäljningsställe alltid har korrekt märkning?
            Det måste väl ändå vara tryggare för konsumenten om märkningen
            finns på varje enskild förpackning? Konsumenten har nämligen rätt
            till information. Där tror jag att vi är överens. Det här är grundläggande.
            Det ska alltid finnas en innehållsförteckning på en produkt. Inte
            minst är detta viktigt när det gäller tobaksprodukter. Med enhetliga
            förpackningar finns inte heller samma incitament för producenterna
            att värna produkterna, och då försvinner de kanske enskilt viktigaste
            skydden för konsumenten.
          </note>
          <note>
            Detta är bakgrunden till att jag har frågat ministern hur regeringen
            kommer att säkerställa att information på snusdosor finns kvar
            för den enskilda konsumenten. Jag har också frågat ministern om
            han fortsatt kommer att reglera snuset som ett livsmedel.
          </note>
          <note>
            Jag är väldigt förvånad över att när jag ställer frågor om snuset
            får jag svar om rökningen. Ministern hänvisar till Socialstyrelsens
            rapport Registeruppgifter om tobaksrökningens skadeverkningar
            och siffror i den om hur många som har insjuknat och dött på grund
            av rökning. Detta har över huvud taget inte med min fråga att
            göra.
          </note>
          <note>
            Jag känner stor sympati för regeringens arbete att minska de
            sjukdomar som följer i rökningens spår. Men som alltid när det
            handlar om politik gäller det att prioritera och fokusera på rätt
            områden. Att då dra in snuset i en mängd restriktioner när man
            vill komma åt rökningen är helt fel väg att gå.
          </note>
          <note>
            Anledningen till att Sverige har en relativt låg andel rökare
            och en relativt låg andel döda i lungcancer är att många svenska
            r snusar. Mot bakgrund av detta vill jag fråga statsrådet: Varför
            likställer statsrådet rökning med snusning när all existerande
            forskning visar att snus inte ger upphov till tillnärmelsevis
            lika stora skador?
          </note>
          <note type="speaker">
            Anf. 103 Statsrådet GABRIEL WIKSTRÖM (S):
          </note>
          <note>
            Herr talman! Anledningen till att jag också berörde rökningen
            i interpellationssvaret är att rökningen är en stor anledning
            till det nyss framtagna tobaksproduktdirektivet men också en viktig
            del i den utredning som nu pågår om till exempel neutrala tobaksförpackningar.
          </note>
          <note>
            Jag likställer inte alls cigaretter med snus. Det är, precis
            som Maria Malmer Stenergard påpekar, en stor skillnad inte minst
            i hälsoeffekterna. Ibland tycker jag debatten far iväg. Det är
            viktigt att påpeka att snus precis som annan tobak är en produkt
            som är skadlig för folkhälsan. Det är också därför som den omfattas
            av ett stort antal regleringar. Det handlar till exempel om bestämmelser
            om marknadsföring, varningstexter, begränsning av handel med mera.
          </note>
          <note>
            Det är också med den utgångspunkten som tobaksproduktsdirektivet
            har utformats som det har gjorts när det gäller snuset. Det är
            också anledningen till tolkningen av den utredning som har gjorts.
            Nu får vi se vad remissinstanserna säger innan ett slutgiltigt
            förslag kan utarbetas. Det är ändå viktigt att framhålla att snus
            inte på något sätt är någon hälsoprodukt.
          </note>
          <note type="speaker">
            Anf. 104 MARIA MALMER STENERGARD (M):
          </note>
          <note>
            Herr talman! Jag är glad att vi i dag kan konstatera att vi inte
            kan likställa cigaretter och snus. Jag är därför fortfarande lite
            förbryllad över att statsrådet kommer in på rökningen i svaret
            om snusningen, men det kan vi nu kanske lämna därhän. Jag skulle
            jättegärna vilja att folkhälsoministern förtydligar på vilket
            sätt han menar att snus är farligt för folkhälsan. Det finns lite
            olika syn på det i vetenskapen.
          </note>
          <note>
            Jag tänkte gå in lite ytterligare på direktivet. Regeringen skriver
            i sina direktiv att det är högst tveksamt om ett exponeringsförbud
            är förenligt med tryckfrihetsförordningen eftersom tobaksförpackningen
            är en tryckt skrift. Det är också tveksamt om förbudet är förenligt
            med varumärkeslagstiftningen. Om man inte använder sitt varumärke
            kan man tappa skyddet för det.
          </note>
          <note>
            Om man inför de regler som regeringen uppenbarligen vill ha på
            plats och som man har initierat med utredningen kan företagen
            därmed gå miste om sina immateriella egendomar. Det för tankarna
            till en rätt allvarlig kränkning av äganderätten så som den definieras
            i Europakonventionen för de mänskliga rättigheterna. Även detta
            är regeringen medveten om. Den skriver om det i sina direktiv.
          </note>
          <note>
            Det lagstadgade varumärkesskyddet och äganderätten gynnar producenterna.
            Men de utgör samtidigt ett väldigt viktigt skydd för konsumenterna.
            Producenten vill skydda sitt varumärke, men konsumenterna å sin
            sida är snabba att straffa ett varumärke som inte sköter sig.
            Dagens lagstiftning innebär alltså ett skydd för konsumenterna
            och en säkerhet i att det finns en kvalitetsprodukt i den vara
            som de köper.
          </note>
          <note>
            Herr talman! Om varumärkena försvinner och ersätts av statligt
            desig ­ nade neutrala förpackningar, vilka incitament har då producenterna
            kvar att tillhandahålla de bästa produkterna? Är ministern förberedd
            på en situa ­ tion där hårt kontrollerade och reglerade svenska
            produkter ersätts av omärkta produkter producerade i utlandet?
            På vilket sätt skulle det gynna konsumenterna?
          </note>
          <note type="speaker">
            Anf. 105 Statsrådet GABRIEL WIKSTRÖM (S):
          </note>
          <note>
            Herr talman! Det är väl verifierat att snus har negativa effekter
            på hälsan. Det handlar om både effekter på hjärt-kärlsystemet
            och effekter på till exempel tandhälsan. Det går inte på något
            sätt att säga att snus skulle vara en hälsoprodukt. Därmed är
            inte sagt att de negativa effekterna för folkhälsan skulle vara
            likställda med dem från cigarretter. Det är inte heller någonting
            som jag har sagt vare sig vid detta tillfälle eller tidigare.
          </note>
          <note>
            När det gäller de frågor som Maria Malmer Stenergard specifikt
            tar upp om förpackningar, varumärkesskydd och så vidare är det
            frågor som utredningen ska ge svar på. Med det delbetänkande som
            redan har levererats går det också en remissrunda. Vi avvaktar
            helt enkelt de remissinstanserna.
          </note>
          <note>
            Det finns också ett uppdrag för utredningen att titta över regleringen
            av snuset som sådant och hur man kan få en reglering som är optimal
            ut ­ ifrån de olika aspekter som man behöver ta hänsyn till. Också
            det är någon ­ ting som vi får se fram emot att ta del av när
            utredningen är klar.
          </note>
          <note type="speaker">
            Anf. 106 MARIA MALMER STENERGARD (M):
          </note>
          <note>
            Herr talman! Politik handlar inte sällan om intresseavvägningar.
            Kan det i folkhälsans namn vara värt att kränka äganderätten?
            Regeringen har gett utredaren i uppdrag att svara på just den
            frågan. Möjligtvis kan det vara motiverat att ställa den frågan
            när det gäller rökning. Men när det gäller snusning, som många
            hävdar indirekt bidrar till att förbättra folkhälsan genom att
            möjliggöra för människor att sluta röka, ställer jag mig väldigt
            frågande till regeringens initiativ.
          </note>
          <note>
            Jag är uppriktigt bekymrad över att regeringen till synes medvetet
            behandlar snus och cigaretter på liknande sätt och att man hänvisar
            till rökningen när man försöker införa åtgärder även för snusningen.
            Jag är också bekymrad över att man envisas med att bortse från
            konsumentperspektivet. Tydlig märkning och tydlig innehållsförteckning
            är några av de viktigaste skydden för konsumenterna.
          </note>
          <note>
            Att kunna straffa varumärken som inte sköter sig är kanske ett
            av konsumentens viktigaste vapen. Nu tycks det mig som att regeringen
            vill avväpna konsumenterna. Jag hoppas att man inte lyckas med
            det.
          </note>
          <note type="speaker">
            Anf. 107 Statsrådet GABRIEL WIKSTRÖM (S):
          </note>
          <note>
            Herr talman! Jag kan bara konstatera det som jag har sagt i mina
            inlägg. Synen är att snus är tobak. Tobak omfattas av regeringens
            övergripande tobakspolitiska mål, det vill säga att minska allt
            tobaksbruk och förhindra att ungdomar börjar använda tobak.
          </note>
          <note>
            I det hänseendet är det viktigt att få svar på de frågor som
            regeringen har ställt till utredaren bland annat när det gäller
            neutrala tobaksförpackningar, hur det är förenligt med svensk
            lag och hur det skulle kunna införas.
          </note>
          <note>
            Det är viktigt att lyfta fram att det arbetet och de initiativ
            som regering ­ en har tagit enbart den senaste månaden på det
            tobakspolitiska området är de första större initiativen sedan
            man införde rökfria krogmiljöer.
          </note>
          <note>
            Jag tror att det är ett väldigt positivt initiativ som kommer
            att leda till en politik och olika typer av reformer som kommer
            att stärka folkhälsan. Det måste ändå vara den första utgångspunkten
            när man diskuterar såväl cigaretter som snus.
          </note>
          <note>
            Jag är ledsen att jag inte har kunnat svara mer detaljerat på
            de frågor som Maria Malmer Stenergard har ställt här i kväll.
            Det beror på att utredningen fortfarande pågår och vi inväntar
            remissvar på det första delbetänkandet innan regeringen kan ta
            ställning och ge svar på en del av de frågor som Maria Malmer
            Stenergard ställer.
          </note>
          <note>
            Överläggningen var härmed avslutad.
          </note>
          <note>
            § 17 Bordläggning
          </note>
          <note>
            Följande dokument anmäldes och bordlades:
          </note>
          <note>
            Proposition
          </note>
          <note>
            2014/15:61 Styrelsen för Sveriges författarfond
          </note>
          <note>
            EU-dokument
          </note>
          <note>
            KOM(2015) 63 Grönbok Att bygga en kapitalmarknadsunion
          </note>
          <note>
            Motion
          </note>
          <note>
            med anledning av redog . 2014/ 15:PN 1 Verksamhetsredogörelse
            Partibidragsnämnden 2014
          </note>
          <note>
            2014/15:3037 av Jonas Millard och Fredrik Eriksson (SD)
          </note>
          <note>
            § 18 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 6 mars
          </note>
          <note>
            2014/15:354 EU-lagstiftning om könsfördelning i bolagsstyrelser
            och fackföreningar
          </note>
          <note>
            av Robert Hannah (FP)
          </note>
          <note>
            till statsrådet Åsa Regnér (S)
          </note>
          <note>
            2014/15:355 Mer jämställda pensioner vid äktenskapsskillnad
          </note>
          <note>
            av Maria Arnholm (FP)
          </note>
          <note>
            till socialförsäkringsminister Annika Strandhäll (S)
          </note>
          <note>
            2014/15:356 Kvinnors sysselsättning
          </note>
          <note>
            av Erik Ullenhag (FP)
          </note>
          <note>
            till finansminister Magdalena Andersson (S)
          </note>
          <note>
            2014/15:357 Behöriga lärare
          </note>
          <note>
            av Ida Drougge (M)
          </note>
          <note>
            till utbildningsminister Gustav Fridolin (MP)
          </note>
          <note>
            2014/15:358 Bostäder på Bromma flygplats
          </note>
          <note>
            av Lars Tysklind (FP)
          </note>
          <note>
            till statsrådet Mehmet Kaplan (MP)
          </note>
          <note>
            2014/15:359 Behov av ökad spårkapacitet Stockholm–Uppsala
          </note>
          <note>
            av Niclas Malmberg (MP)
          </note>
          <note>
            till statsrådet Anna Johansson (S)
          </note>
          <note>
            2014/15:360 Skatteutjämningssystemet och bostadsmiljarden
          </note>
          <note>
            av Erik Andersson (M)
          </note>
          <note>
            till finansminister Magdalena Andersson (S)
          </note>
          <note>
            2014/15:361 Stabsläge på sjukhus
          </note>
          <note>
            av Lotta Olsson (M)
          </note>
          <note>
            till arbetsmarknadsminister Ylva Johansson (S)
          </note>
          <note>
            2014/15:362 Ett eventuellt godkännande av giftiga bly- och kadmiumfärger
            i EU
          </note>
          <note>
            av Lena Ek (C)
          </note>
          <note>
            till klimat- och miljöminister Åsa Romson (MP)
          </note>
          <note>
            den 8 mars
          </note>
          <note>
            2014/15:363 Sveriges kandidatur till FN:s säkerhetsråd
          </note>
          <note>
            av Sofia Damm (KD)
          </note>
          <note>
            till utrikesminister Margot Wallström (S)
          </note>
          <note>
            den 9 mars
          </note>
          <note>
            2014/15:364 Regeringsutspel om bostadspolitiska satsningar
          </note>
          <note>
            av Mats Green (M)
          </note>
          <note>
            till statsrådet Mehmet Kaplan (MP)
          </note>
          <note>
            2014/15:365 Utnämningspolitiken när det gäller ledande positioner
            i Kulturdepartementets myndigheter
          </note>
          <note>
            av Aron Modig (KD)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            § 19 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 6 mars
          </note>
          <note>
            2014/15:274 Idefjorden
          </note>
          <note>
            av Fredrik Christensson (C)
          </note>
          <note>
            till klimat- och miljöminister Åsa Romson (MP)
          </note>
          <note>
            2014/15:275 MSB:s insats mot ebola i Liberia
          </note>
          <note>
            av Karin Rågsjö (V)
          </note>
          <note>
            till statsrådet Gabriel Wikström (S)
          </note>
          <note>
            2014/15:276 Höjda lokalkostnader för Försvarsmakten
          </note>
          <note>
            av Hans Wallmark (M)
          </note>
          <note>
            till försvarsminister Peter Hultqvist (S)
          </note>
          <note>
            2014/15:277 Avkastningskrav för Fortifikationsverket
          </note>
          <note>
            av Hans Wallmark (M)
          </note>
          <note>
            till statsrådet Per Bolund (MP)
          </note>
          <note>
            den 9 mars
          </note>
          <note>
            2014/15:278 Skattelagstiftningens påverkan på mindre företag
          </note>
          <note>
            av Mats Persson (FP)
          </note>
          <note>
            till finansminister Magdalena Andersson (S)
          </note>
          <note>
            2014/15:279 Solidaritet med flyende kristna
          </note>
          <note>
            av Robert Halef (KD)
          </note>
          <note>
            till utrikesminister Margot Wallström (S)
          </note>
          <note>
            § 20 Kammaren åtskildes kl. 20.19.
          </note>
          <note>
            Förhandlingarna leddes
          </note>
          <note>
            av tredje vice talmannen från sammanträdets början till och med
            § 10 anf. 39 (delvis),
          </note>
          <note>
            av talmannen därefter till ajourneringen kl. 15.58,
          </note>
          <note>
            av tredje vice talmannen därefter till och med § 15 anf. 98 (delvis)
            och
          </note>
          <note>
            av förste vice talmannen därefter till sammanträdets slut.
          </note>
          <note>
            Vid protokollet
          </note>
          <note>
            CLAES MÅRTENSSON
          </note>
          <note>
            /Eva-Lena Ekman
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Avsägelse
          </note>
          <note>
            § 3 Anmälan om subsidiaritetsprövning
          </note>
          <note>
            § 4 Anmälan om fördröjda svar på interpellationer
          </note>
          <note>
            § 5 Ärenden för bordläggning
          </note>
          <note>
            § 6 Svar på interpellation 2014/15:282 om Jernhusens konkurrens
            med privata bolag
          </note>
          <note>
            Anf. 1 Närings- och innovationsminister MIKAEL DAMBERG (S)
          </note>
          <note>
            Anf. 2 PENILLA GUNTHER (KD)
          </note>
          <note>
            Anf. 3 Närings- och innovationsminister MIKAEL DAMBERG (S)
          </note>
          <note>
            Anf. 4 PENILLA GUNTHER (KD)
          </note>
          <note>
            Anf. 5 Närings- och innovationsminister MIKAEL DAMBERG (S)
          </note>
          <note>
            Anf. 6 PENILLA GUNTHER (KD)
          </note>
          <note>
            Anf. 7 Närings- och innovationsminister MIKAEL DAMBERG (S)
          </note>
          <note>
            § 7 Svar på interpellation 2014/15:304 om risk för färre unga
            entreprenörer
          </note>
          <note>
            Anf. 8 Närings- och innovationsminister MIKAEL DAMBERG (S)
          </note>
          <note>
            Anf. 9 JÖRGEN WARBORN (M)
          </note>
          <note>
            Anf. 10 Närings- och innovationsminister MIKAEL DAMBERG (S)
          </note>
          <note>
            Anf. 11 JÖRGEN WARBORN (M)
          </note>
          <note>
            Anf. 12 Närings- och innovationsminister MIKAEL DAMBERG (S)
          </note>
          <note>
            Anf. 13 JÖRGEN WARBORN (M)
          </note>
          <note>
            Anf. 14 Närings- och innovationsminister MIKAEL DAMBERG (S)
          </note>
          <note>
            § 8 Svar på interpellation 2014/15:332 om försäljning av Vattenfalls
            brunkolsverksamhet i Tyskland
          </note>
          <note>
            Anf. 15 Närings- och innovationsminister MIKAEL DAMBERG (S)
          </note>
          <note>
            Anf. 16 JENS HOLM (V)
          </note>
          <note>
            Anf. 17 JONAS SJÖSTEDT (V)
          </note>
          <note>
            Anf. 18 BIRGER LAHTI (V)
          </note>
          <note>
            Anf. 19 Närings- och innovationsminister MIKAEL DAMBERG (S)
          </note>
          <note>
            Anf. 20 JENS HOLM (V)
          </note>
          <note>
            Anf. 21 JONAS SJÖSTEDT (V)
          </note>
          <note>
            Anf. 22 BIRGER LAHTI (V)
          </note>
          <note>
            Anf. 23 FREDRIK SCHULTE (M)
          </note>
          <note>
            Anf. 24 Närings- och innovationsminister MIKAEL DAMBERG (S)
          </note>
          <note>
            Anf. 25 JENS HOLM (V)
          </note>
          <note>
            Anf. 26 FREDRIK SCHULTE (M)
          </note>
          <note>
            Anf. 27 Närings- och innovationsminister MIKAEL DAMBERG (S)
          </note>
          <note>
            § 9 Svar på interpellation 2014/15:334 om förbättrat klimat för
            entreprenörskap
          </note>
          <note>
            Anf. 28 Närings- och innovationsminister MIKAEL DAMBERG (S)
          </note>
          <note>
            Anf. 29 CARL-OSKAR BOHLIN (M)
          </note>
          <note>
            Anf. 30 FINN BENGTSSON (M)
          </note>
          <note>
            Anf. 31 Närings- och innovationsminister MIKAEL DAMBERG (S)
          </note>
          <note>
            Anf. 32 CARL-OSKAR BOHLIN (M)
          </note>
          <note>
            Anf. 33 FINN BENGTSSON (M)
          </note>
          <note>
            Anf. 34 FREDRIK SCHULTE (M)
          </note>
          <note>
            Anf. 35 Närings- och innovationsminister MIKAEL DAMBERG (S)
          </note>
          <note>
            Anf. 36 CARL-OSKAR BOHLIN (M)
          </note>
          <note>
            Anf. 37 FREDRIK SCHULTE (M)
          </note>
          <note>
            Anf. 38 Närings- och innovationsminister MIKAEL DAMBERG (S)
          </note>
          <note>
            § 10 Svar på interpellation 2014/15:296 om bekämpningen av stickmyggan
          </note>
          <note>
            Anf. 39 Klimat- och miljöminister ÅSA ROMSON (MP)
          </note>
          <note>
            Anf. 40 MIKAEL OSCARSSON (KD)
          </note>
          <note>
            Anf. 41 Klimat- och miljöminister ÅSA ROMSON (MP)
          </note>
          <note>
            Anf. 42 MIKAEL OSCARSSON (KD)
          </note>
          <note>
            Anf. 43 Klimat- och miljöminister ÅSA ROMSON (MP)
          </note>
          <note>
            Anf. 44 MIKAEL OSCARSSON (KD)
          </note>
          <note>
            Anf. 45 Klimat- och miljöminister ÅSA ROMSON (MP)
          </note>
          <note>
            § 11 Svar på interpellationerna 2014/15:273 och 316 om förstärkning
            av jämställdhetsbonusen
          </note>
          <note>
            Anf. 46 Socialförsäkringsminister ANNIKA STRANDHÄLL (S)
          </note>
          <note>
            Anf. 47 JOHAN FORSSELL (M)
          </note>
          <note>
            Anf. 48 TINA GHASEMI (M)
          </note>
          <note>
            Anf. 49 HILLEVI LARSSON (S)
          </note>
          <note>
            Anf. 50 TERESA CARVALHO (S)
          </note>
          <note>
            Anf. 51 FINN BENGTSSON (M)
          </note>
          <note>
            Anf. 52 Socialförsäkringsminister ANNIKA STRANDHÄLL (S)
          </note>
          <note>
            Anf. 53 JOHAN FORSSELL (M)
          </note>
          <note>
            Anf. 54 TINA GHASEMI (M)
          </note>
          <note>
            Anf. 55 HILLEVI LARSSON (S)
          </note>
          <note>
            Anf. 56 TERESA CARVALHO (S)
          </note>
          <note>
            Anf. 57 FINN BENGTSSON (M)
          </note>
          <note>
            (forts.)
          </note>
          <note>
            Ajournering
          </note>
          <note>
            Återupptagna förhandlingar
          </note>
          <note>
            § 11 (forts.) Svar på interpellationerna 2014/15:273 och 316
            om förstärkning av jämställdhetsbonusen
          </note>
          <note>
            Anf. 58 Socialförsäkringsminister ANNIKA STRANDHÄLL (S)
          </note>
          <note>
            Anf. 59 JOHAN FORSSELL (M)
          </note>
          <note>
            Anf. 60 TINA GHASEMI (M)
          </note>
          <note>
            Anf. 61 Socialförsäkringsminister ANNIKA STRANDHÄLL (S)
          </note>
          <note>
            § 12 Svar på interpellation 2014/15:194 om gårdsförsäljning av
            alkoholhaltiga drycker
          </note>
          <note>
            Anf. 62 Statsrådet GABRIEL WIKSTRÖM (S)
          </note>
          <note>
            Anf. 63 MARIA MALMER STENERGARD (M)
          </note>
          <note>
            Anf. 64 MARIA STOCKHAUS (M)
          </note>
          <note>
            Anf. 65 JAN R ANDERSSON (M)
          </note>
          <note>
            Anf. 66 Statsrådet GABRIEL WIKSTRÖM (S)
          </note>
          <note>
            Anf. 67 MARIA MALMER STENERGARD (M)
          </note>
          <note>
            Anf. 68 MARIA STOCKHAUS (M)
          </note>
          <note>
            Anf. 69 JAN R ANDERSSON (M)
          </note>
          <note>
            Anf. 70 Statsrådet GABRIEL WIKSTRÖM (S)
          </note>
          <note>
            Anf. 71 MARIA MALMER STENERGARD (M)
          </note>
          <note>
            Anf. 72 Statsrådet GABRIEL WIKSTRÖM (S)
          </note>
          <note>
            § 13 Svar på interpellation 2014/15:239 om livsmedelsstrategin
            och gårdsförsäljningen av öl och vin
          </note>
          <note>
            Anf. 73 Statsrådet GABRIEL WIKSTRÖM (S)
          </note>
          <note>
            Anf. 74 STEN BERGHEDEN (M)
          </note>
          <note>
            Anf. 75 BORIANA ÅBERG (M)
          </note>
          <note>
            Anf. 76 ÅSA COENRAADS (M)
          </note>
          <note>
            Anf. 77 Statsrådet GABRIEL WIKSTRÖM (S)
          </note>
          <note>
            Anf. 78 STEN BERGHEDEN (M)
          </note>
          <note>
            Anf. 79 BORIANA ÅBERG (M)
          </note>
          <note>
            Anf. 80 ÅSA COENRAADS (M)
          </note>
          <note>
            Anf. 81 JAN R ANDERSSON (M)
          </note>
          <note>
            Anf. 82 Statsrådet GABRIEL WIKSTRÖM (S)
          </note>
          <note>
            Anf. 83 STEN BERGHEDEN (M)
          </note>
          <note>
            Anf. 84 Statsrådet GABRIEL WIKSTRÖM (S)
          </note>
          <note>
            § 14 Svar på interpellation 2014/15:267 om psykisk ohälsa och
            sjukskrivningar
          </note>
          <note>
            Anf. 85 Statsrådet GABRIEL WIKSTRÖM (S)
          </note>
          <note>
            Anf. 86 LOTTA FINSTORP (M)
          </note>
          <note>
            Anf. 87 Statsrådet GABRIEL WIKSTRÖM (S)
          </note>
          <note>
            Anf. 88 LOTTA FINSTORP (M)
          </note>
          <note>
            Anf. 89 Statsrådet GABRIEL WIKSTRÖM (S)
          </note>
          <note>
            Anf. 90 LOTTA FINSTORP (M)
          </note>
          <note>
            Anf. 91 Statsrådet GABRIEL WIKSTRÖM (S)
          </note>
          <note>
            § 15 Svar på interpellation 2014/15:337 om ridsport som friskvård
          </note>
          <note>
            Anf. 92 Statsrådet GABRIEL WIKSTRÖM (S)
          </note>
          <note>
            Anf. 93 ÅSA COENRAADS (M)
          </note>
          <note>
            Anf. 94 LOTTA FINSTORP (M)
          </note>
          <note>
            Anf. 95 Statsrådet GABRIEL WIKSTRÖM (S)
          </note>
          <note>
            Anf. 96 ÅSA COENRAADS (M)
          </note>
          <note>
            Anf. 97 LOTTA FINSTORP (M)
          </note>
          <note>
            Anf. 98 Statsrådet GABRIEL WIKSTRÖM (S)
          </note>
          <note>
            Anf. 99 ÅSA COENRAADS (M)
          </note>
          <note>
            Anf. 100 Statsrådet GABRIEL WIKSTRÖM (S)
          </note>
          <note>
            § 16 Svar på interpellation 2014/15:343 om snus och varumärken
          </note>
          <note>
            Anf. 101 Statsrådet GABRIEL WIKSTRÖM (S)
          </note>
          <note>
            Anf. 102 MARIA MALMER STENERGARD (M)
          </note>
          <note>
            Anf. 103 Statsrådet GABRIEL WIKSTRÖM (S)
          </note>
          <note>
            Anf. 104 MARIA MALMER STENERGARD (M)
          </note>
          <note>
            Anf. 105 Statsrådet GABRIEL WIKSTRÖM (S)
          </note>
          <note>
            Anf. 106 MARIA MALMER STENERGARD (M)
          </note>
          <note>
            Anf. 107 Statsrådet GABRIEL WIKSTRÖM (S)
          </note>
          <note>
            § 17 Bordläggning
          </note>
          <note>
            § 18 Anmälan om interpellationer
          </note>
          <note>
            § 19 Anmälan om frågor för skriftliga svar
          </note>
          <note>
            § 20 Kammaren åtskildes kl. 20.19.
          </note>
          <note>
            Tryck: Elanders, Vällingby 2015
          </note>
        </div>
      </body>
    </text>
  </TEI>
</teiCorpus>
