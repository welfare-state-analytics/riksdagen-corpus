<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201415</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201415</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201415--21</head>
          <docDate when="2014-11-13">2014-11-13</docDate>
        </div>
      </front>
      <body>
        <div>
          <note>
            § 1 Val av ledamöter och personliga ersättare i Domarnämnden
          </note>
          <note>
            Val av två ledamöter och två personliga ersättare i Domarnämnden
            företogs.
          </note>
          <note>
            Valberedningen hade enhälligt beslutat om gemensamma listor för
            val av två ledamöter och två personliga ersättare i Domarnämnden.
          </note>
          <note>
            Sedan en promemoria innehållande de gemensamma listorna godkänts
            av kammaren befanns följande personer valda till ledamöter respektive
            personliga ersättare i Domarnämnden för tiden från och med den
            1 januari 2015 till dess nytt val förrättats under början av nästa
            valperiod.
          </note>
          <note>
            l edamöter i Domarnämnden
          </note>
          <note>
            Susanne Eberstein (S)
          </note>
          <note>
            Jessika Roswall (M)
          </note>
          <note>
            personliga ersättare i Domarnämnden
          </note>
          <note>
            Lena Emilsson (S)
          </note>
          <note>
            Andreas Norlén (M)
          </note>
          <note>
            § 2 Utökning av antalet suppleanter i utskott och EU-nämnd
          </note>
          <note>
            Valberedningen hade, enligt ett till kammaren inkommet protokolls
            ­ utdrag, föreslagit att antalet suppleanter i utskott och EU-nämnd
            skulle utökas enligt följande:
          </note>
          <note>
            från 24 till 25 i skatteutskottet
          </note>
          <note>
            från 24 till 25 i justitieutskottet
          </note>
          <note>
            från 26 till 27 i arbetsmarknadsutskottet
          </note>
          <note>
            från 54 till 55 i EU-nämnden
          </note>
          <note>
            Kammaren biföll valberedningens förslag.
          </note>
          <note>
            § 3 Val av extra suppleanter
          </note>
          <note>
            Val av extra suppleanter i utskott och EU-nämnd företogs.
          </note>
          <note>
            Kammaren valde i enlighet med valberedningens förslag till
          </note>
          <note>
            suppleant i skatteutskottet
          </note>
          <note>
            Fredrik Schulte (M)
          </note>
          <note>
            suppleant i arbetsmarknadsutskottet
          </note>
          <note>
            Fredrik Schulte (M)
          </note>
          <note>
            suppleant i justitieutskottet
          </note>
          <note>
            Anders Schröder (MP)
          </note>
          <note>
            suppleant i EU-nämnden
          </note>
          <note>
            Ulf Berg (M)
          </note>
          <note>
            § 4 Justering av protokoll
          </note>
          <note>
            Protokollen för den 23 och 24 oktober justerades.
          </note>
          <note>
            § 5 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2014/15: 83
          </note>
          <note>
            Till riksdagen
          </note>
          <note>
            Interpellation 2014/15:83 Höjda arbetsgivaravgifter som leder
            till lägre löner
          </note>
          <note>
            av Maria Malmer Stenergard (M)
          </note>
          <note>
            Interpellationen kommer att besvaras tisdagen den 2 december
            2014.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Stockholm den 10 november 2014
          </note>
          <note>
            Finansdepartementet
          </note>
          <note>
            Magdalena Andersson (S)
          </note>
          <note>
            Enligt uppdrag
          </note>
          <note>
            Rikard Jermsten
          </note>
          <note>
            Expeditions- och rättschef
          </note>
          <note>
            Interpellation 2014/15: 94
          </note>
          <note>
            Till riksdagen
          </note>
          <note>
            Interpellation 2014/15: 94 Flygskatt
          </note>
          <note>
            av Edward Riedl (M)
          </note>
          <note>
            Interpellationen kommer att besvaras tisdagen den 18 november
            2014.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Stockholm den 10 november 2014
          </note>
          <note>
            Finansdepartementet
          </note>
          <note>
            Magdalena Andersson (S)
          </note>
          <note>
            Enligt uppdrag
          </note>
          <note>
            Rikard Jermsten
          </note>
          <note>
            Expeditions- och rättschef
          </note>
          <note>
            § 6 Svar på interpellation 2014/15:71 om bygget av Norrbotnia
            ­ banan
          </note>
          <note type="speaker">
            Anf. 1 Statsrådet ANNA JOHANSSON (S):
          </note>
          <note>
            Herr talman! Jonas Sjöstedt har frågat mig om jag avser att ställa
            mig bakom en ansökan till EU om medfinansiering av projektet,
            vilka delar av banan som bör byggas först samt när byggandet av
            banan kan påbörjas respektive avslutas.
          </note>
          <note>
            Låt mig börja med att säga att regeringen anser att Norrbotniabanan
            är en strategiskt viktig infrastruktursatsning. Norrbotniabanan
            och andra järnvägsinvesteringar bidrar till regeringens mål om
            såväl högre sysselsättning som nyindustrialisering och minskad
            klimat- och miljöpåverkan.
          </note>
          <note>
            Regeringen avser därför att inom ramen för nästkommande nationella
            transportplan genomföra byggstart av Norrbotniabanan mellan Umeå
            och Luleå. Under 2016 avser regeringen att återkomma till riksdagen
            med förslag om de ekonomiska ramarna för infrastrukturområdet
            under åren 2018 – 2029. I arbetet med nästa nationella transportplan
            avser regeringen att precisera finansieringen och byggstarten
            av Norrbotniabanan .
          </note>
          <note>
            Trafikverket har i dagsläget genomfört och fattat beslut om järnvägsutredningarna
            för alla etapper av Norrbotniabanan . Nästa steg är att ta fram
            järnvägsplaner för sträckningarna. Beslut om vilken etapp som
            först ska byggstartas måste fattas utifrån en sammanvägd bedömning.
            För detta krävs ett underlag som färdigställs i det kommande mer
            detaljerade planeringsarbetet.
          </note>
          <note>
            Nu pågår processen med att ta fram ansökningar om medel från
            EU:s fond för ett sammanlänkat Europa, och alla aktörer är välkomna
            att inkomma med ansökningar till Trafikverket, som samordnar arbetet.
            Regeringen kommer att ta slutlig ställning till ansökningarna
            i februari 2015. Ansökningar som berör Norrbotniabanan kommer
            att hanteras i detta sammanhang.
          </note>
          <note type="speaker">
            Anf. 2 JONAS SJÖSTEDT (V):
          </note>
          <note>
            Herr talman! Jag vill tacka ministern för svaret. Jag tycker
            att det är ett positivt svar. Jag åker själv ofta tåg mellan Stockholm
            och Umeå. Jag har min valkrets i Västerbotten. Nu går det att
            åka tåg till Umeå. Det går riktigt fort och bra att åka efter
            det att vi byggde Botniabanan. Tågen är ofta fulla, och man får
            sätta in extratrafik. Järnvägen har blivit en stor framgång.
          </note>
          <note>
            Men när man kommer till Umeå händer något. Då går det inget tåg
            längs kusten längre, utan då får man åka på en järnväg som är
            byggd och planerad på 1800-talet, i inlandet, där det tyvärr är
            väldigt få människor som bor i dag. Det tar väldigt lång tid att
            åka till Luleå. Till Skellefteå och Piteå kan man inte åka alls.
          </note>
          <note>
            En kustjärnväg i övre Norrland är en helt avgörande investering.
            Det är inte bara för att vi saknar de moderna kommunikationer
            med tåg som är självklara i södra Sverige. Väldigt mycket av svensk
            basindustri och svenskt exportvärde finns i den här delen av Sverige,
            den norra tredjedelen av landet. Här finns pappers ‑ , massa-
            och trävaruindustri. Här finns gruvorna. Här finns metallindustrin.
            Här rullar tågen ständigt söderut med Sveriges rikedomar. Men
            de rullar på en enkelspårig järnväg som vid första bästa högkonjunktur
            kan slå i kapacitetstaket. Sedan är det fullt för industrin i
            övre Norrland. Då tvekar man att investera. Då kan man inte komma
            ut med sina varor som man vill längre. Vi vet också att den här
            järnvägen är väldigt känslig för störningar. Det händer titt som
            tätt att den inte fungerar. Den är helt enkelt inte byggd för
            vår tid.
          </note>
          <note>
            Det finns också mycket stora miljövinster att göra på Norrbotniabanan
            . Vi kan ersätta mycket tung lastbilstrafik, och vi kan också
            få fungerande snabb persontrafik som är konkurrenskraftig.
          </note>
          <note>
            I den budget som vi i Vänsterpartiet förhandlade fram tillsammans
            med regeringen och som snart kommer på riksdagens bord kommer
            ett besked som jag tycker är mycket glädjande, nämligen att Norrbotniabanan
            ska byggas. Det utlovas en byggstart, och det handlar om hela
            banan mellan Umeå och Luleå. Banan ska in i den infrastrukturplan,
            trafikplan, där den inte finns i dag och som tillkom under den
            borgerliga regeringen. Nu talar man också om finansiering i svaret
            på min interpellation. Det är viktiga och bra steg framåt.
          </note>
          <note>
            Frågan hänger dock fortfarande lite i luften: När kommer den
            att bygg ­ as? När kommer starten att kunna ske? Hur kommer den
            att värderas mot andra projekt? Det är ju ett samhällsekonomiskt
            mycket lönsamt projekt att bygga Norrbotniabanan .
          </note>
          <note>
            Det finns ett starkt argument som talar för att skynda på, och
            det är att just den här bansträckningen har möjlighet att få medfinansiering
            av Europeiska unionen: 50 procent för planering och 30 procent
            för byggande. Det är ganska många miljarder i skatteåterbäring
            som finns att hämta i Bryssel om man följer tidsplanen.
          </note>
          <note>
            Ska detta ske krävs dock i praktiken att regeringen ställer sig
            bakom ansökan till Europeiska unionen. Gör man inte det är risken
            att man går miste om medfinansieringen.
          </note>
          <note>
            Det finns också ett slutdatum för de projekt som ska ha stöd,
            och det är 2030. Det kan tyckas vara väldigt långt borta, 15 år,
            men om man ska bygga en lång järnväg genom en stor del av Sverige
            är 15 år inte oändligt med tid. Ska man vara färdig till 2030?
            Ska tågen rulla då, så att jag kan åka vidare på kustjärnvägen
            till Luleå, måste man börja ganska snart.
          </note>
          <note>
            Därför väntar nu många, faktiskt hela regionen övre Norrland,
            på regeringens besked. Kommer man inte bara att bygga banan, som
            man har lovat och som man också kommer att göra, utan kommer det
            också att ske till 2030? Den första indikationen på det får vi
            när beslutet kommer från regeringen om att ställa sig bakom en
            ansökan till EU.
          </note>
          <note>
            Jag hade hoppats att få det svaret i dag. Det skulle vara ett
            budskap till EU att vi vill ha del av dessa pengar. Det är nu
            dags att sätta i gång med detaljplaneringen av järnvägen, och
            byggandet skulle kunna starta under denna mandatperiod. Det beskedet
            kanske inte kommer i dag, även om jag skulle vara glad om det
            kom. Men jag hoppas att få det ganska snart från regeringen.
          </note>
          <note type="speaker">
            Anf. 3 HELENA LINDAHL (C):
          </note>
          <note>
            Herr talman! Jag måste säga att det är intressant att Jonas Sjöstedt
            i dag ställer frågor om Norrbotniabanan med tanke på att han för
            två veckor sedan gick ut i medierna med pompa och ståt och sade
            att nu hade Vänsterpartiet o rdnat så att Norrbotniabanan skulle
            byggas: Det var tack vare Vänsterpartiet som den nu skulle komma
            till, för det hade man kommit överens om med regeringen.
          </note>
          <note>
            Döm därför om min förvåning när samme Jonas Sjöstedt två veckor
            senare står här i talarstolen och ställer frågor till sin kollega
            infrastrukturministern om just Norrbotniabanan . Jag trodde att
            ni var överens. Det verkade så på den presskonferens som Jonas
            Sjöstedt så stolt höll på tågcentralen. Då undrar jag: Vad är
            det ni är överens om egentligen?
          </note>
          <note>
            Jag pratade med en representant för Norrbotniabanegruppen i går.
            Man har nu skickat in en ansökan, en första delansökan, till Trafikverket
            om planeringspengar. Det är väldigt viktigt.
          </note>
          <note>
            Regionen i Västerbotten kommer att stå för 100 miljoner i medfinansiering.
            Nu hoppas man också på 100 miljoner från EU. Det är väldigt viktigt
            att regeringen ställer sig bakom det. Det beslutet kommer regeringen
            att ta i februari. Men det är inte nog med det. Ställer man sig
            bakom beslutet om att stödja medfinansiering från EU när det gäller
            planering är det också jätteviktigt att man stöder en långsiktig
            finansiering. Det är nämligen så att 2015, på hösten, finns det
            också möjlighet att söka medfinansiering för själva byggnationen.
            Gör man inte det hösten 2015 kommer man att få vänta, för inriktningen
            på infrastruktursatsningar när det gäller just den här typen av
            pengar kommer då att fokuseras på bredband och annat. Därför är
            det av allra största vikt att regeringen tar vara på den möjligheten.
          </note>
          <note>
            Stambanan är, precis som Jonas Sjöstedt påpekade, 200 år gammal.
            Redan i dag upplever man en trafikinfarkt på banan. Trafikverket
            har gjort en prognos om att man 2030 skulle ha en viss trafikkapacitet.
            Den trafikkapaciteten har man uppnått redan i dag. Där finns det
            alltså ett väldigt stort problem.
          </note>
          <note>
            Jag hoppas verkligen – jag vänder mig till infrastrukturministern
            – att Socialdemokraternas satsning är mer än det ni lovade i valrörelsen.
            Där pratade ni om att en byggstart av Norrbotniabanan gällde Umeå
            och Dåvamyrans industriområde. Det är alltså ett industrispår
            på nio kilometer som man skulle göra Norrbotniabanestandard på.
            För mig är det ingen Norrbotniabana , mina vänner. Där kommer
            varken gods- eller persontrafik att gå, utan där går bara industrisopor.
            Det viktiga är att den första sträckan mellan Umeå och Skellefteå
            verkligen får ta fart.
          </note>
          <note>
            Jag har en fråga till både Jonas Sjöstedt och infrastrukturministern:
            Vad är det de facto som ni har kommit överens om när det gäller
            Norrbotniabanan ? Det vore väldigt intressant att få veta det.
          </note>
          <note type="speaker">
            Anf. 4 LEIF PETTERSSON (S):
          </note>
          <note>
            Herr talman! Under många långa diskussioner i valrörelsen sade
            jag en sak – det sade många av mina partikamrater också: Det behövs
            en ny regering om det ska bli någon fart på Norrbotniaba nan .
            Nu visar det sig att det var sant. Det behövdes en ny regering
            för att det skulle bli någon fart på detta projekt.
          </note>
          <note>
            Den förra regeringen och, i och för sig, den nuvarande oppositionen
            pekar i sin budgetmotion på att det, om det ska byggas en järnväg
            i norra Sverige, måste in en massa medfinansiering från näringsliv,
            regioner och G ud vet vilka. Men när de i samma motion pratar
            om järnvägar söderut finns det inte ett ord om medfinansiering.
            Nej, där ska det byggas, och där ska staten stå för allting. Men
            så är det inte i norra Sverige. Nej, där ska näringslivet med.
            Där ska någon annan med. Där finns det alltid en hållhake på infrastrukturinvesteringar.
          </note>
          <note>
            Det är precis som det har varit hela tiden. Det är som att dra
            katten baklänges. Det blir ingen Norrbotniabana med Centerpartiet,
            Moderaterna, Folkpartiet eller Kristdemokraterna i regeringsställning.
            Därför är det intressant att märka att Helena Lindahl nästan är
            bitter över att detta nu kommer till stånd. Jag tycker att hon
            borde vara glad. Hon har ju i många sammanhang själv uttryckt
            ett önskemål om att Norrbotniabanan ska byggas. Det trodde jag
            var ärligt menat. Helena Lindahl borde vara en av de gladaste
            centerpartisterna i kammaren i dag, men jag tyckte inte att jag
            märkte det i hennes inlägg.
          </note>
          <note>
            Helena! År 1814 fanns det ingen järnväg i Sverige. Stambanan
            genom norra Sverige är alltså inte 200 år, men den är lite drygt
            100 år. Den delen av stambanan byggdes faktiskt till en lägre
            standard. Pengarna räckte inte riktigt när man kom så långt norrut.
            Då byggde man till en lägre standard. Det är kurvigare, backigare,
            sämre räls, sämre banvall och så vidare. Man var tvungen att spara
            även på den tiden. Det innebar att vi fick en lite sämre bana
            där uppe. Det är den vi nu har använt i över 100 år för att frakta
            järn från SSAB i Luleå ned till SSAB i Borlänge, där det valsas
            vidare till tunnplåt och skickas ut i världen på export.
          </note>
          <note>
            Så ser verkligheten ut för oss i norra Sverige. Vi måste naturligtvis
            vara väldigt glada en sådan här dag när vi äntligen kan se att
            det händer någonting med det här projektet.
          </note>
          <note>
            Jag är inte ett dugg bekymrad över det besked vi gav i valrörelsen,
            att vi vill börja bygga söderifrån. Den första lilla etappen är
            fram till Dåvamyran . Vi är ju tvungna att börja bygga någonstans.
            Den förra regeringen ville inte börja bygga någonstans. Det är
            klart att det då kan förefalla lite märkligt att man i alla fall
            vill börja någonstans.
          </note>
          <note>
            Om man planerar för en järnväg hela vägen, precis som Anna Johansson
            sade, och man nu tar fram järnvägsplaner hela vägen är det naturligtvis
            i akt och mening för att bygga en bana. Detta gör man inte bara
            för ros skull eller för att man har några kronor över som man
            vill satsa i en planeringsprocess. Så är det inte. Naturligtvis
            kommer banan nu att komma till stånd. Vi från norra Sverige och
            vi från Norrbotten hälsar detta besked med tillfredsställelse.
          </note>
          <note type="speaker">
            Anf. 5 KATARINA KÖHLER (S):
          </note>
          <note>
            Herr talman! Jag känner att jag nu, när jag får tillfälle, måste
            säga några ord om Norrbotniabanan . Det är en tågsträckning som
            är viktig för oss i norra Sverige. Den är viktig i Sverige och
            i Europa, för att inte tala om när vi långt in i framtiden bygger
            ut den mot Asien.
          </note>
          <note>
            Det här är en viktig fråga på många sätt. Det handlar om arbetstillfällen.
            Det handlar om ett miljöarbete som är oerhört viktigt. Och det
            handlar om människorna uppe i Norr- och Västerbotten. Att kunna
            bo kvar i Skellefteå och jobba i Luleå eller plugga på universitetet
            i Umeå är fantastiskt bra. Det handlar om att kunna bo kvar hemma
            i sin stad eller i någon annan ort i närheten.
          </note>
          <note>
            Vi kommer att kunna prata om en arbetsmarknadsregion som är värd
            namnet. Vi kommer bara att ha vinnare när Norrbotniabanan byggs.
          </note>
          <note>
            För att vara tydlig vill jag beskriva de senaste årens arbete,
            eller icke-arbete, med Norrbotniabanan . Jag vill påminna om att
            den moderatledda regeringen hela tiden har sagt nej till en bana.
            För några år sedan klappade man ihop hela organisationen. Man
            monterade ned allt arbete som gjordes inom Norrbotniabanegruppens
            arbetsområde. Man sade upp personal. Man slutade med allt jobb.
            Allt det som man hade jobbat med i många år tog tvärt slut när
            Moderaterna fick igenom sin vilja. De ansåg att det inte behövdes
            någon Norrbotniabana .
          </note>
          <note>
            När delar av den moderatledda regeringen ändå försökte göra sin
            stämma lite hörd, åtminstone uppe i Västerbotten, som jag kommer
            ifrån, var de väldigt glada över en Norrbotniabana . Men när de
            kom ned till riksdagen och kammaren och skulle fatta beslut gjorde
            de precis som deras partier sade. Det var ingen som gjorde någonting
            reellt för Norrbotniabanan från den borgerliga Alliansen.
          </note>
          <note>
            När vi började konkretisera vårt arbete med Norrbotniabanan hånade
            man Socialdemokraterna och sade att vi skulle bygga en tågsnutt
            till en soptipp. Jag undrar vad Dåvamyrans industriområde och
            folk tycker om det. En förnuftig människa inser att man inte i
            ett projekt som Norrbotniabanan börjar med att bygga nio kilometer
            och sedan slutar där.
          </note>
          <note>
            Detta är viktigt att veta. Det är viktigt för er som kommer från
            andra delar av landet att sätta er in i och få kunskap om vad
            Norrbotniabanan faktiskt kommer att betyda för både Sverige och
            resten av Europa.
          </note>
          <note>
            Jag är väldigt glad, och jag känner mig väldigt trygg med att
            vi nu har börjat Norrbotniabanebygget igen. Det ska planeras en
            del, och en ny organisation ska sättas ihop. Men jag menar nog
            att nu är vi igång. Den rödgröna regeringen med Vänstern ska fixa
            en Norrbotniabana för Sverige och Europa. Tack för det!
          </note>
          <note type="speaker">
            Anf. 6 BIRGER LAHTI (V):
          </note>
          <note>
            Herr talman! Tack, Jonas Sjöstedt, för interpellationen! Det
            här väcker en debatt som är hälsosam för övriga Sverige att ta
            del av.
          </note>
          <note>
            Nu försvann Helena Lindahl ut, men jag hoppas att hon hör i alla
            fall.
          </note>
          <note>
            Hon och jag satt på samma debatt i Almedalen i somras, och hon
            var jätteentusiastisk över Norrbotniabanan och jätteglad över
            att man tillsatt en utredningsman eller något sådant. Det räckte
            för henne.
          </note>
          <note>
            Vi var glada för det, men vad som förvånar mig är givetvis att
            Helena Lindahl är bitter nu när Vänsterpartiet har förhandlat
            fram att Norrbotniabanan finns med i budgettexten. Hele na Lindahl
            är bitter över detta och frågar sig vad vi är överens om.
          </note>
          <note>
            Tack, Leif Pettersson och Katarina Köhler, för jättebra inlägg!
            Ni har den där biten så nära att ni kan den, och det känns tryggt
            att ha vänner.
          </note>
          <note>
            Vad jag vill komma fram till är att jag hoppas att Helena Lindahl,
            hennes partivänner och övriga allianspartier också driver på frågan.
            Känslan jag fick i Almedalen var ju att ni vill driva på frågan,
            men nu när det finns i text i en budgetproposition som vi har
            förhandlat fram känns det plötsligt inte bra. Det är märkligt.
          </note>
          <note>
            Det som Jonas Sjöstedt tryckte på gällande hur vi lättast får
            valuta för vårt medlemskap i EU är mycket viktigt. Det är viktigt
            att regeringen ser till att vi söker pengarna och får gehör för
            våra krav. Detta är ju en angelägenhet för hela Europa.
          </note>
          <note>
            Leif Pettersson och Katarina Köhler har berört vinsterna med
            Norrbotniabanan . Den kan inte jämföras med någonting annat. Om
            ni tänker efter vad som händer nu i debatten om förnybar energi
            – var finns flaskhalsarna? Svenska kraftnät borde bygga ut så
            att vi får en kapacitet även på de bitarna.
          </note>
          <note>
            Det är mycket som händer i norra Sverige. Det finns mycket som
            talar för att det är där vi kan bygga ut det förnybara. Vi har
            skogen som en jätteresurs som ska användas för att komma bort
            från fossilt bränsle.
          </note>
          <note>
            Allt detta gör att vi behöver ett miljövänligt transportsystem
            till norra Sverige. I ett sådant ingår givetvis Norrbotniabanan
            .
          </note>
          <note>
            Jag tänker inte säga mer än så, men jag är mycket förvånad över
            Centerpartiets inställning i frågan. Tack till övriga som stöttar
            Norrbotniabanan !
          </note>
          <note type="speaker">
            Anf. 7 Statsrådet ANNA JOHANSSON (S):
          </note>
          <note>
            Herr talman! Behoven och problemen på det här området har Jonas
            Sjöstedt, Katarina Köhler och Leif Pettersson redan förtjänstfullt
            redogjort för, så det tänker jag inte fördjupa mig i. Jag bara
            konstaterar att den tidigare, borgerliga regeringen inte ens har
            velat ta med minsta meter av Norrbotniabanan i den nationella
            planen. Det den här regeringen nu gör är alltså ett ganska stort
            fall framåt.
          </note>
          <note>
            Då ska man komma ihåg att Trafikverket, när man har utrett frågan,
            har pekat på stora positiva effekter av Norrbotniabanan , både
            för miljön och för näringslivet. Man säger: Sammantaget innebär
            Norrbotniabanan enligt Trafikverket väsentligt förbättrade möjligheter
            för näringslivets godstransporter och en utökad regional arbetspendling.
            Detta skapar förutsättningar för en hållbar samhällsutveckling,
            ökad konkurrenskraft för näringslivet och positiv regional utveckling
            som gagnar hela landet.
          </note>
          <note>
            Det är vad Trafikverket säger. Men trots detta har den tidigare,
            borgerliga regeringen varit helt avvisande till att ta med Norrbotniabanan
            .
          </note>
          <note>
            Nu har den rödgröna samarbetsregeringen med vårt mål om EU:s
            lägsta arbetslöshet 2020 och höga ambition på miljöområdet valt
            att i budgetpropositionen för 2015 slå fast att Norrbotniabanan
            ska påbörjas under nästa mandatperiod. Det är detta som vi är
            överens med Vänsterpartiet om: Under nästa mandatperiod ska Norrbotniabanan
            påbörjas.
          </note>
          <note>
            Regeringens ambition är också att ställa sig bakom en ansökan
            till EU om finansiering, men i vilka delar och i vilken omfattning
            har vi ännu inte tagit ställning till.
          </note>
          <note>
            Självklart behöver detta projekt vägas mot andra angelägna infrastruktursatsningar.
            Vi kommer att ha stora investeringsbehov, framför allt på järnväg
            men också på andra områden, under åren som kommer. Självklart
            kommer man även i en rödgrön infrastrukturproposition och nationell
            plan så småningom att behöva göra prioriteringar mellan angelägna
            projekt.
          </note>
          <note>
            Nu är Norrbotniabanans första etapp med i budgetpropositionen.
            Vi har slagit fast att det här är en viktig och angelägen satsning
            för norra Sverige men också för hela Sverige. Det är ju inte bara
            Norrbotten som lever av malmen.
          </note>
          <note type="speaker">
            Anf. 8 JONAS SJÖSTEDT (V):
          </note>
          <note>
            Herr talman! Tack, statsrådet, för svaret! Här kom ett tydligt
            besked att regeringen ska ställa sig bakom en ansökan om medfinansiering
            till Europeiska unionen. Det är ett väldigt viktigt budskap, därför
            att i det budskapet ligger också en tidtabell för att saker måste
            göras och att det här projektet kommer att komma igång under vissa
            år som vi har framför oss.
          </note>
          <note>
            Jag tycker att det är viktigt att man söker medfinansiering för
            hela banan. Då har man nämligen också ett besked om att banan
            ska vara färdig 2030, och det är ett väldigt viktigt besked för
            Norrbotten och Västerbotten. Det är också just den här bansträckningen
            som har pekats ut som möjlig för att få den ganska generösa medfinansieringen,
            skatteåterbäringen, från EU.
          </note>
          <note>
            Helena Lindahl frågade vad vi har kommit överens om i budgeten.
            Det står uttryckligen i budgeten, så det kan man läsa där. När
            vi började förhandla fanns det ingenting om Norrbotniabanan .
            Men Vänsterpartiet tog initiativet till att det skulle föras in,
            och det var någonting som Socialdemokraterna och Miljöpartiet
            höll med om. Det var alltså ingen svår fråga att lösa i budgetförhandlingarna,
            men för oss var det viktigt att få svart på vitt att Norrbotniabanan
            ska byggas.
          </note>
          <note>
            Det står också i överenskommelsen att det ska vara en byggstart.
            Det handlar om hela bansträckningen mellan Umeå och Luleå. Det
            är hela Norrbotniabanan som ska byggas, och det ska in i planen.
          </note>
          <note>
            Det som nu är frågan är i vilket tempo banan ska byggas och om
            man ska söka stöd från EU för hela banan, vilket jag menar att
            man ska göra. Då har vi nämligen en garanti att den kommer att
            byggas så snart som det är möjligt.
          </note>
          <note>
            Skillnaden mot den borgerliga regeringen är slående. Där fanns
            ingenting av detta. Det fanns inget beslut om att banan skulle
            byggas. Banan fanns inte i planen. Faktum är att det har varit
            ett antal förlorade år på grund av att vi har haft en borgerlig
            regering. Skulle olyckan ha varit framme så att vi hade fått en
            borgerlig regering igen, ja, då hade vi inte haft någon bana nu
            heller.
          </note>
          <note>
            Om du, Helena Lindahl, menar allvar med att du vill ha Norrbotniabanan
            ska du rösta på regeringens och Vänsterpartiets budget. Då får
            du Norrbotniabanan . Röstar du på er egen budget får du ingen
            Norrbotniabana . Upp till bevis här i kammaren om några veckor!
            Vill du rösta för att den byggs i praktiken också, enligt beslut
            i statsbudgeten?
          </note>
          <note>
            Jag tycker att det är viktigt att se den långsiktiga betydelsen
            av den här typen av infrastrukturinvesteringar. Jag skulle vilja
            peka ut tre områden där detta är avgörande.
          </note>
          <note>
            Det första är klimat- och miljöfrågorna, som man ofta glömmer
            bort när man talar om infrastruktur. Men den här banan ger möjlighet
            att långsiktigt föra över mycket stora godsvolymer från landsväg
            och tunga lastbilstransporter till järnvägstransporter. Stora
            investeringar är på gång, till exempel i Norrbotten inom gruvnäringen,
            och då behövs verkligen den här järnvägen. Ska vi klara klimatutsläppen,
            som ökar mest inom de tunga transporterna på landsväg, behövs
            precis den här typen av investeringar. Det här är att ta klimatansvar
            för kommande generationer.
          </note>
          <note>
            Det handlar också om svensk industris konkurrenskraft. Jag tycker
            att mycket av diskussionen om arbetslöshet och arbete i valrörelsen
            var lite ytlig. Man pratade om restaurangmoms, RUT-bidrag och
            sådant, när det är den här typen av investeringar som långsiktigt
            bygger upp svensk internationell konkurrenskraft – att vi har
            transporter som är moderna, som är att lita på och som gör att
            man vågar investera i hela landet.
          </note>
          <note>
            Sist men inte minst är den här investeringen ett budskap om att
            med en politik som inte är borgerlig finns det en chans även för
            andra delar av Sverige att få del av investeringar.
          </note>
          <note>
            Det är inte bara Förbifart Stockholm, utan det är investeringar
            som hela Sverige har nytta av. Det finns en tydlig skillnad mellan
            när Vänsterpartiet är med och förhandlar och när vi inte är med
            och förhandlar när det gäller var pengarna hamnar någonstans.
          </note>
          <note>
            Banan är också viktig för att bygga ihop vårt järnvägsnät med
            det internationella järnvägsnätet.
          </note>
          <note type="speaker">
            Anf. 9 HELENA LINDAHL (C):
          </note>
          <note>
            Herr talman! Det var intressant att Jonas Sjöstedt nämnde Förbifart
            Stockholm. Om man inte hade frusit satsningen – vilket kommer
            att kosta skattebetalarna 1 miljard – hade man kunnat gå vidare
            med projektet. Men det är klart att jag tycker att det är rätt
            stötande att 1 miljard går till ingenting. Dessa pengar hade till
            exempel kunnat gå till Norrbotniabanan , Jonas Sjöstedt.
          </note>
          <note>
            Om jag röstar på en helhetsbudget, Jonas Sjöstedt, innebär det
            att jag inte kan lyfta ut enskilda delar. Den praxisen känner
            Jonas Sjöstedt mycket väl till. Jag kommer inte att rösta ja till
            höjda arbetsgivaravgifter för unga, höjd kilometerskatt, som kommer
            att straffbeskatta Norrland, eller minskade transportbidrag till
            norra Sverige.
          </note>
          <note>
            Det var någon som nämnde Almedalen. Jag var jätteglad i Almedalen,
            för mitt och Centerpartiets arbete med att försöka få fram en
            förhandlings ­ person hade gått igenom. Det har varit många nätter
            och många timmar av förhandlingar och mycket arbete för att få
            fram en förhandlingsperson som till exempel ska titta på infrastruktursatsningen
            i norra Sverige, däribland Norrbotniabanan . Jag tänker fortsätta
            att vara glad för det. Om Norrbotnia ­ banan byggs reellt kommer
            jag att bli jätteglad.
          </note>
          <note>
            Ni hänvisar till att jag skulle vara bitter av en viss anledning.
            Jag kommer nog att bli lite bitter om byggstarten på Norrbotniabanan
            kommer att ske i Umeå och Dåva industriområde, för jag tycker
            inte att det är en Norrbotniabana i praktiken.
          </note>
          <note>
            Jag vill återigen ställa min fråga, för jag tycker egentligen
            inte att jag har fått något klart svar när det gäller Norrbotniabanan
            . I budgeten läser man att regeringen avser att inom ramen för
            nästkommande infrastrukturplan genomföra byggstart av Norrbotniabanan
            mellan Umeå och Luleå. Vad innebär de facto en byggstart? Med
            tanke på att Jonas Sjöstedt ställer samma fråga till infrastrukturministern
            har man kanske all anledning att vara lite orolig.
          </note>
          <note type="speaker">
            Anf . 10 LEIF PETTERSSON (S):
          </note>
          <note>
            Herr talman ! Om inte olyckan hade varit framme 2006 hade Norrbotniabanan
            börjat byggas 2010. Det är så det är. Då hade vi visserligen inte
            börjat bygga från Umeå, utan mellan Piteå och Skellefteå. Det
            är kanske den del som är tydligast när det gäller nyttan av Norrbotniabanan
            på kort sikt. Rönnskärs smältverk finns utanför Skellefteå, och
            de frakter som kommer från Aitikgruvan utanför Gällivare ned till
            Rönnskärs smältverk skulle må bra av en Norrbotniabana .
          </note>
          <note>
            Men nu är det inte så, utan nu ska vi i stället börja söderifrån.
            Nu ska vi börja från Umeå och sakta men säkert bygga oss uppåt.
            Det går inte fort att bygga infrastruktur i det här landet; det
            vet ni.
          </note>
          <note>
            Jag måste säga att jag också tänkte om den förhandlingsman som
            utsågs att det ju i alla fall var någonting. Men sedan intervjuade
            man H G Wessberg och bad honom berätta vad hans uppdrag var, och
            då fanns inte Norrbotniabanan med längre. Då talade han allmänt
            om infrastruktur i norra Sverige, att det kanske skulle kunna
            bli någonting och så vidare. Men egentligen var det tunnelbana
            han skulle förhandla om. Så mycket för den förhandlingsmannen,
            säger jag. Det skulle inte ha blivit något med H G Wessberg som
            förhandlingsman heller.
          </note>
          <note>
            Kom ihåg att vad som kommer att hända under ett antal år framåt
            är att någonstans runt 450 miljarder kommer att investeras i Arktis.
            En hel del av de transporter som ska gå därifrån och nedåt Europa
            måste gå genom Norrbotten och efter Norrbotniabanan . Men det
            är i ett lite längre perspektiv. Det är jätteviktigt att banan
            kommer till stånd.
          </note>
          <note type="speaker">
            Anf. 11 KATARINA KÖHLER (S):
          </note>
          <note>
            Herr talman! Många känner sig kallade. Vem s är egentligen förtjänsten
            att vi är där vi är med Norrbotniabanan ? För mig är det viktigaste
            att vi kan säga: Nu är vi igång! Under en stor del av mitt politiska
            liv har Norrbotniabanan varit viktig, och vi har drivit frågan
            inom socialdemokratin under lång tid.
          </note>
          <note>
            Jag ska svara lite grann på Helena Lindahls funderingar över
            resursslöseri och att slösa bort pengar. Om vi tar den moderatledda
            regeringens beslut om att lägga ned hela organisationen kring
            Norrbotniabanan , stoppa allt arbete, säga upp människor och skrota
            hela organisationen vågar jag inte ens försöka få fram några summor
            på vad det har kostat. Det handlar om förlorad tid, men också
            om förlorade pengar till absolut ingen nytta. Nu får vi börja
            om igen från noll. Det är inte bra, men nu ska jag inte vara bitter.
            Nu ska jag bara vara glad över att Norrbotniabanan kommer igång.
          </note>
          <note>
            Någon frågade: När kan man säga att banan är igång och ska byggas?
            För mig är bygget igång i och med att vi drar igång planeringen
            och börjar bygga igen. Vi ska börja bygga, starta planeringen,
            göra utredningar och sätta in de människor som behövs för att
            göra förarbetet. För mig är banan igång, och det tackar jag storligen
            för.
          </note>
          <note type="speaker">
            Anf. 12 BIRGER LAHTI (V):
          </note>
          <note>
            Herr talman! Jag kan inte låta bli att beröra budgeten lite grann.
            Jonas sade till Helena Lindahl: Du kan ju alltid rösta på vå r
            budget, för det finns med där. Helena talar om helheten. Och jag
            håller med; helheten är viktig.
          </note>
          <note>
            Tacknämligt nog för mig lyfte Helena också fram den sänkta arbetsgivaravgiften
            för ungdomar. Du vet väl om att arbetsmarknadens parter, till
            exempel i den bransch som jag kommer ifrån, har gjort upp om praktiklöner
            för ungdomar som innebär att arbetsgivare bara betalar 75 procent
            av ingångslönen när de tar in ungdomar. Sedan ingår 25 procent
            som utbildning. Man kom överens om en sådan satsning mot ungdomsarbetslösheten.
          </note>
          <note>
            Vet du hur många som har nappat på detta i branscher som omfattar
            hela skogsnäringen, sågverk, snickerier och grafiska branscher?
            Vi har 40 000 – 50 000 medlemmar. 15 personer har fått jobb som
            ett resultat av att man bara behöver betala 75 procent av lönen.
            Det är alltså bara 15 personer, och i hela landet tror jag att
            det rör sig om några hundra. Så är det; du kan inte neka till
            det. Detta är fakta. I morse var jag på ett frukostmöte där jag
            fick siffrorna från min bransch presenterade, så dem står jag
            för.
          </note>
          <note>
            Du säger att någon anställer en person för att det är billigt.
            Arbetsgivare anställer när de behöver folk. Om du tror att detta
            är knäckfrågan när det gäller att komma till rätta med ungdomsarbetslösheten
            har du fel, Helena. Jag hoppas att du kan rösta på vår budget.
            Då får du en helhet som innefattar även detta. Ungdomarna får
            chansen, men tyvärr är det ingen som anställer bara för att det
            råkar vara så här. Vi har nu slussat ut 1 ½ miljard till de företag
            som ändå har haft dessa ungdomar som anställda.
          </note>
          <note type="speaker">
            Anf. 13 LENA ASPLUND (M):
          </note>
          <note>
            Herr talman! Det är rätt roligt att lyssna på Leif Pettersson
            och Katarina Köhler och deras euforiska glädje över nio kilometer
            industrispår. Med Leif Petterssons retorik var det en olycka när
            det blev en alliansregering 2006. För mig kallas det demokrati
            och att folket väljer. Det är inte olyckor.
          </note>
          <note>
            Jag skulle vilja att man tar upp diskussionen. Jag har ingenting
            emot Norrbotniabanan på något sätt, men jag vill komma upp ur
            diket och upp i helikopterperspektivet. Du sade att du kan åka
            tåg till Umeå nu, Jonas Sjöstedt. Ja, det kan du göra. Men det
            tar sex och en halv timme i bästa fall – om man kommer fram.
          </note>
          <note>
            Det fel som de gamla Socialdemokraterna gjorde var att börja
            bygga Botniabanan, en järnvägssträcka mellan Nyland och Umeå,
            utan att säga någonting om hur man kommer till Nyland på ett vettigt
            sätt. Där fanns Ådalsbanan, som var gammal och sliten, och man
            renoverade vissa delar. Den viktiga sträckan mellan Härnösand
            och Sundsvall rustade man upp lite grann, men tågen kan inte köra
            fortare än 70 kilometer i timmen.
          </note>
          <note>
            Det tar 50 minuter med tåget, och det tar 30 minuter med bil.
            Det säger en hel del. Där borde man ha gjort någonting.
          </note>
          <note>
            Mellan Stockholm och Sundsvall tar det i dag 3 timmar och 40
            minuter. För några år sedan tog det 3 timmar och 20 minuter eller
            3 timmar och 10 minuter. Med ett utbyggt dubbelspår hela vägen
            från Gävle upp till Sundsvall, och för den delen även en upprustad
            bana till Härnösand, får man ned tiderna.
          </note>
          <note>
            Då har vi något vettigt, och då fyller Norrbotniabanan en funktion.
            Annars blir det ett lokalt hallelujaprojekt för socialdemokrater
            i Norrbotten och Västerbotten, och det är inte bra för Sverige.
          </note>
          <note>
            Jag vädjar till infrastrukturministern: Gör inte om samma misstag
            som man gjorde med Botniabanan! Se till att börja gräva där man
            står! Börja alltså med att få till stånd en vettig förbindelse
            hela vägen från Gävle upp till Härnösand! Då kan vi ha en Botniabana
            – då tycker vi också att Botnia ­ banan är väldigt bra.
          </note>
          <note>
            Den alliansledda regeringens syn på det hela var att man måste
            börja i rätt ände. Man kan inte börja mitt i.
          </note>
          <note type="speaker">
            Anf. 14 ISAK FROM (S):
          </note>
          <note>
            Herr talman! Tack, infrastrukturministern, för svaret! Tack,
            interpellanten, för interpellationen!
          </note>
          <note>
            Under de tidigare fyra åren har jag nog stått i den här talarstolen
            20 gånger och i den andra talarstolen ett antal gånger och talat
            om den här viktiga frågan just utifrån möjligheten att röra sig
            och åka tåg i hela Sverige.
          </note>
          <note>
            Jag har också sett det utifrån industrins konkurrenskraft. Det
            har under de gångna fyra åren vid ett antal tillfällen skett allvarliga
            tågurspårningar på Norra stambanan som kraftigt har skadat den
            svenska industrins konkurrenskraft. Det beror mycket på att den
            svenska industrin har sett att Sveriges regering inte satsat i
            hela landet, inte satsat på de viktiga kommunikationslänkarna
            och inte pekat ut riktningen när de viktiga besluten ska tas.
          </note>
          <note>
            Just därför är deklarationen från vår nya regering så viktig.
            Det är en regering som har för avsikt att hålla ihop landet och
            satsa på hela landet.
          </note>
          <note>
            Det handlar inte, som Lena Asplund säger, om ett industrispår
            till en soptipp. Det brukar Moderaterna lyfta fram i debatten.
            Det handlar om att sätta igång planeringsförutsättningarna för
            sträckan Umeå – Luleå och ta bort den döda filt som i dag ligger
            över Skellefteå, Piteå och Luleå i dag och där man inte kan göra
            stadsplaneringen klar då man inte vet var spåret kommer att gå.
          </note>
          <note>
            Det är det frågan handlar om, alltså den tydliga politiska inriktningen:
            Det här ska vi sätta igång, och det här ska vi göra.
          </note>
          <note>
            Helena Lindahl lyfte upp vägslitageavgiften, som vi väljer att
            kalla den. Den är också ett medel för att ge pengar till ny infrastruktur
            och underhåll. Det är en avgift som kommer att utredas innan den
            kommer tillbaka till riksdagen för beslut.
          </note>
          <note>
            För oss socialdemokrater är det viktigt att man har helheten,
            och i helheten ligger att det är viktigt att alla är med och betalar
            till svensk infrastruktur, även de utländska åkerierna som nöter
            på våra svenska vägar. Det är ett sätt att lägga över mer av de
            långväga transporterna från lastbil till järnväg.
          </note>
          <note>
            Sedan kommer vi naturligtvis för alltid att vara beroende av
            lastbilstransporter. Ingen säger någonting annat. Men för svensk
            industri och för en politik för hela landet har regeringen pekat
            ut riktningen, och det är jättebra.
          </note>
          <note type="speaker">
            Anf. 15 EMMA WALLRUP (V):
          </note>
          <note>
            Herr talman! Klimatfrågan är nog den största utmaning som mänskligheten
            någonsin har haft, och det kräver fokus och prioriteringar. Vi
            måste se var utsläppen ökar mest och lägga våra resurser där.
            Vi får inte glömma det fokuset . Det är under de närmaste tio
            åren som det är viktigt att vi vänder de globala utsläppen, och
            då måste vi agera på lokal nivå där vi har möjlighet att påverka
            för att länder jorden över ska inspireras att ställa om.
          </note>
          <note>
            Skogstransporterna är oerhört viktiga, för det är där vi ser
            att utsläppen ökar. Just därför behöver vi satsa väldigt mycket
            pengar när det gäller att bygga ut järnvägen för att föra över
            gods från lastbil till järnväg.
          </note>
          <note>
            Därför är det här en väldigt viktig fråga, och det är viktigt
            att den ansökan som görs kommer så tidigt som möjligt och blir
            så omfattande som möjligt för att vi ska kunna få till stånd en
            järnväg som kan fånga de godsmängder som vi har uppe i norr och
            minska lastbilstransporterna.
          </note>
          <note>
            Det är oerhörda mängder lastbilar på våra vägar i dag. För ungefär
            tio år sedan kunde man på en punkt utanför Gävle mäta tusen lastbilar
            per dygn, och det finns områden där det går mycket mer lastbilar
            än så. Det är alltså oerhörda mängder gods som transporteras.
          </note>
          <note>
            Vi behöver en plan för hur vi ska hantera det här för att klara
            klimatmålen.
          </note>
          <note type="speaker">
            Anf. 16 Statsrådet ANNA JOHANSSON (S):
          </note>
          <note>
            Herr talman! Det brukar sägas att det politiska minnet är kort,
            och det har vi fått bevis på här i kammaren i dag.
          </note>
          <note>
            Under de senaste åtta åren har vi haft en borgerlig regering
            styrd av Moderaterna, och om man hade sett den här typen av stora
            problem med infrastrukturen i järnvägsnätet runt om i landet hade
            man haft alla möjligheter att åtminstone planera för att åtgärda
            de problemen. Det har vi inte sett så mycket av.
          </note>
          <note>
            Det finns ett talesätt som säger att det bästa sättet att inte
            bli kritiserad är att inte göra någonting. Så kan det naturligtvis
            också vara.
          </note>
          <note>
            Det finns en plan som handlar om att påbörja utbyggnaden av snabb
            ­ spår mellan Göteborg och Stockholm. Den tidigare regeringen
            aviserade att man skulle börja bygga ut mellan Mölnlycke och Bollebygd.
            Där ligger ingen soptipp, vad jag vet, men det finns inte så mycket
            annat heller.
          </note>
          <note>
            Jag tror att det är ett oerhört viktigt besked att vi ska påbörja
            bygget av Norrbotniabanan . Vi har inte angett något slutdatum.
            Vi har inte angett i vilken takt vi ska ta oss an detta bygge.
            Men vi har tagit det första viktiga steget att föreslå riksdagen
            att fatta beslut om att påbörja bygget av Norrbotniabanan , den
            första etappen, och att detta kommer att ske under nästa mandatperiod.
          </note>
          <note>
            Jag tycker att det är ett positivt besked, och jag hoppas att
            riksdagen så småningom kommer att ställa sig bakom budgetpropositionen
            med det innehållet.
          </note>
          <note type="speaker">
            Anf. 17 JONAS SJÖSTEDT (V):
          </note>
          <note>
            Herr talman, statsrådet, kolleger! Norrbotniabanan kommer att
            byggas. Det slås fast i statsbudgeten att byggstart kommer att
            ske. Det handlar om hela banan mellan Umeå och Luleå. Det är ett
            avgörande budskap både till näringslivet och till dem som bor
            i norra Sverige. Det är ett mycket glädjande budskap.
          </note>
          <note>
            Vi vill att man ska ha en tidsplan som gör att man kan få medfinansiering
            från EU för hela sträckan. Då finns det en bortre gräns – det
            ska vara färdigt 2030. Det kräver att man sätter fart på det här,
            planerar hela projektet i detalj och börjar med det så snart som
            möjligt.
          </note>
          <note>
            Om vi hamnar i en situation där vi ska förhandla med regeringen
            om kommande trafik- och infrastrukturplaner kommer det att vara
            viktigt för oss att man har en tidsplan som gör att man kan få
            stöd från EU hela vägen när det gäller Norrbotniabanan .
          </note>
          <note>
            Jag får ett intryck av att de borgerliga ledamöterna inte riktigt
            förstår betydelsen av sådana här strategiska infrastrukturinvesteringar.
            Nej, det är inget hejsan- svejsan -projekt som är ett prestigeprojekt,
            som Lena Asplund sade, för socialdemokrater i övre Norrland. Det
            är en avgörande infrastrukturinvestering för svensk industris
            konkurrenskraft. Det står inte i motsatsställning till att bygga
            dubbelspår mellan Gävle och Sundsvall eller att bygga ut Ådalsbanan.
            Tvärtom hänger de här sakerna ihop – att man satsar på hela Sverige
            och har ett fungerande järnvägssystem.
          </note>
          <note>
            I grunden handlar det om att vi ska ha förutsättningar att bo
            och leva i hela landet, att svensk industri ska kunna exportera
            och att människor ska kunna pendla från städer för att studera
            och arbeta i olika länder.
          </note>
          <note>
            Därför är jag väldigt glad att vi har tagit detta beslut att
            i statsbudgeten skriva in att Norrbotniabanan mellan Umeå och
            Luleå ska byggas, att det ska in i infrastrukturplanen och att
            en byggstart ska ske. Vi vill också att den blir färdig så fort
            som möjligt.
          </note>
          <note type="speaker">
            Anf. 18 LENA ASPLUND (M):
          </note>
          <note>
            Herr talman! Infrastrukturministern står och raljerar lite över
            alliansregeringen som om den inte gjorde någonting åt infrastrukturen.
            I själva verket satsade man historiskt mycket pengar – men man
            tog över en infrastruktur i förfall.
          </note>
          <note>
            Det är det som gör att tågen inte går. Det är problem med kontaktledningar
            som rivs ned och spår som inte fungerar. Det beror på att den
            förra socialdemokratiskt ledda regeringen inte satsade på underhåll.
            Det är viktigt att göra, och det var det alliansregeringen började
            göra. Sedan har man satsat historiskt mycket på infrastruktur.
          </note>
          <note>
            När jag lyssnar på Jonas Sjöstedt hör jag hur tryckpressarna
            går igång under Rosenbad. Var finns pengarna till alla dessa satsningar,
            Jonas Sjöstedt? Det kostar att bygga dubbelspår. Det kostar att
            bygga järnväg. Man talar om ungefär 1 miljard per mil. Jag tror
            inte att det räcker längre – det var några år sedan man sade det.
          </note>
          <note>
            Det är alltså dyrt. Då tycker jag att man ska prioritera. Man
            bör som sagt gräva där man står så att man får en helhet, för
            det blev inte bra. Botniabanan är bra för arbetspendling mellan
            Örnsköldsvik och Umeå. Det går inte att arbetspendla så mycket
            mer på den, i och med att man inte byggde ihop Härnösand och Sundsvall.
          </note>
          <note>
            Man måste kunna resa söderut också. Miljöpartiet, som ingår i
            regeringen, och Vänsterpartiet vill ju inte att vi ska flyga heller.
            Då måste vi ha vettiga järnvägssatsningar. Vi kan inte bara bygga
            snuttar här och var. Man måste titta på helheten, och det är det
            jag vädjar om. Jag misstänker att jag inte får någon respons,
            men jag kan fortsätta göra det.
          </note>
          <note type="speaker">
            Anf . 19 ISAK FROM (S):
          </note>
          <note>
            Herr talman ! En del i att vi står här i dag är att statsministerkandidaten
            Stefan Löfven , som nu är statsminister, deklarerade så tydligt
            i valrörelsen att Norrbotniabanan ska byggas. Det var första gången
            det gjordes på ett tydligt sätt.
          </note>
          <note>
            Jag har följt den här debatten under de senaste fyra åren, och
            jag har inte märkt att Lena Asplund har varit här och interpellerat
            eller ställt frågor om Ådalsbanan. Vi socialdemokrater interpellerade
            om hela sträckan, hela godsstråket från Göteborgs hamn ända upp
            till Narvik, men jag såg inte till Lena Asplund i den diskussionen.
            Men någon gång ska vi väl vakna och se att det behovet finns.
            Lena Asplund får skriva en interpellation om Ådalsbanan, så får
            Socialdemokraterna återkomma och tala om hur det ska gå till att
            få en sammanhållen, fungerande järnväg.
          </note>
          <note>
            Det är ju vad det handlar om. Hur får vi en sammanhållen, fungerade
            järnväg i hela Sverige? Det kräver satsningar och nyinvesteringar
            på alla sätt.
          </note>
          <note type="speaker">
            Anf. 20 EMMA WALLRUP (V):
          </note>
          <note>
            Herr talman! För Vänsterpartiet känns det väldigt roligt att
            det här har kommit med i budgeten eftersom Vänsterpartiet länge
            har velat se Sverige som en helhet. Vi har länge velat se jämlikhet
            över hela Sverige, att resurser tilldelas på ett mer jämlikt sätt
            och att vi inte förbiser Norrland eller hela tiden ser till centrala
            Sverige. Just därför är det här lovvärt.
          </note>
          <note>
            Det ska bli spännande att se den fortsatta processen. Jag hoppas
            verkligen att ansökan kommer att bli omfattande och att vi kommer
            att se resultat.
          </note>
          <note type="speaker">
            Anf. 21 Statsrådet ANNA JOHANSSON (S):
          </note>
          <note>
            Herr talman! Jag vill börja med att tacka Jonas Sjöstedt för
            interpella ­ tionen. Det här är en viktig satsning i regeringens
            budgetproposition.
          </note>
          <note>
            Det verkar finnas en ganska bred enighet mellan olika partier
            om investeringar i tågtrafiken. Både underhållsinvesteringar och
            nyinvesteringar har ett starkt stöd. Det borgar för att vi så
            småningom bör kunna sätta oss i fruktbara diskussioner om hur
            vi gemensamt ska kunna ta ansvar för att hela Sverige ska bli
            tillgängligt i verklig mening. Det kommer att kräva mycket pengar,
            precis som har sagts, och vi kommer inte att kunna göra allt i
            den takt som vi helst hade önskat. Men vi kommer att ge oss själva
            ett starkt uppdrag att påbörja det arbete som är alldeles nödvändigt.
          </note>
          <note>
            Jag har tidigare sagt och kan här upprepa att jag verkligen tycker
            att det var positivt att den tidigare regeringen – i de sista
            skälvande minuterna av sitt regeringsinnehav – insåg vikten av
            att satsa mer pengar på underhåll av järnväg. Det fortsätter den
            rödgröna regeringen nu att göra. Vi lägger också ytterligare pengar
            på det.
          </note>
          <note>
            Det handlar inte enbart om att bygga nytt utan också om att underhålla
            det vi redan har så att det fungerar på ett bättre sätt och vi
            kan få fram både människor som vill pendla till arbete eller utbildning
            och – inte minst viktigt – godstrafiken, som i dag har stora problem
            i Sverige.
          </note>
          <note>
            Vi har stora utmaningar, men jag upplever att det finns en god
            ton i kammaren och att vi så småningom kan komma fram till fruktbara
            resultat.
          </note>
          <note>
            Överläggningen var härmed avslutad.
          </note>
          <note>
            § 7 Svar p å interpellationerna 2014/15:35, 36, 56, 73, 74 och
            97 om Bromma flygplats
          </note>
          <note type="speaker">
            Anf. 22 Statsrådet ANNA JOHANSSON (S):
          </note>
          <note>
            Herr talman! I skilda interpellationer har Lena Asplund, Fredrik
            Malm, Gustaf Hoffstedt och Jessica Rosencrantz frågat mig hur
            jag ser på Bromma flygplats framtid och dess betydelse för jobb,
            näringsliv och tillgänglighet.
          </note>
          <note>
            Vidare har Jonas Jacobsson Gjörtler och T ina Ghasemi i var sin
            inter ­ pellation frågat statsministern bland annat om han står
            fast vid sitt besked om Bromma flygplats och vilken betydelse
            för Sveriges samhällsutveck ­ ling och för jobben regeringen anser
            att Bromma flygplats har.
          </note>
          <note>
            Arbetet inom regeringen är så fördelat att det är jag som ska
            svara även på interpellationerna till statsministern. Eftersom
            alla sex interpellationerna berör frågan om flygförbindelserna
            mellan Stockholm och övriga landet besvarar jag dem i ett sammanhang.
          </note>
          <note>
            Först vill jag upprepa vad jag tidigare har sagt här i kammaren:
            Det finns inga beslut om att stänga Bromma flygplats.
          </note>
          <note>
            Det är riktigt, som interpellanterna är inne på, att frågan om
            Brommas framtid inte bara är en fråga för Stockholm. Den berör
            hela landet. Flygplatsen utgör i dag en del av det nationella
            basutbudet av flygplatser. Hur basutbudet är utformat beslutas
            av regeringen.
          </note>
          <note>
            Välfungerande och hållbara transporter i hela landet, minskad
            klimat- och miljöpåverkan samt ett ökat bostadsbyggande är viktiga
            frågor som regeringen pr ioriterar. Flyget ger ett betydelsefullt
            bidrag till att de transportpolitiska målen om tillgänglighet
            kan nås. Samtidigt måste transportsektorn i större utsträckning
            än hittills bidra till att också klimat- och miljömålen kan nås.
            Planeringen av transportinfrastrukturen ska baseras på bland annat
            behovet av energieffektiva och hållbara transporter. Därför kan
            tåg ibland vara ett bättre transportalternativ än flyg. Bostadsbyggandet
            i storstadsområdena är inte tillräckligt i dag och behöver öka.
          </note>
          <note>
            Mot den bakgrunden är regeringen öppen för att på initiativ från
            en eller flera kommuner inleda diskussioner för att hitta lösningar
            som kan leda till bostadsbyggande på mark som i dag används för
            flygtrafik.
          </note>
          <note>
            Inom regeringen är vi överens om att en statlig förhandlingsperson
            ska utses för att , om kommunerna så begär , samordna kontakter
            med kommuner som kan bygga fler bostäder på citynära flygplatsmark.
            Om ett sådant initiativ skulle tas, till exempel när det gäller
            Bromma, kommer förhandlingspersonen att leda dialogen mellan kommunen
            och andra aktörer. I en sådan dialog behöver man analysera bland
            annat behovet av fler bostäder, betydelsen av bra transporter
            i hela landet, minskad klimat- och miljöpåverkan och regeringens
            mål om minskad arbetslöshet.
          </note>
          <note>
            Jag vill avslutningsvis notera att den politiska majoriteten
            i Stockholms stad har en överenskommelse om en långsiktig lösning
            för bostadsbyggande, minskad miljöpåverkan och infrastruktur för
            Stockholm. Den säger att givet att förhandlingarna visar att Bromma
            flygplats kan avvecklas utan att förutsättningarna för jobb och
            utveckling i regionen försämras ska staden verka för att området
            där Bromma flygplats i dag ligger ställs om till stadsutvecklingsområde
            med bostäder senast 2022.
          </note>
          <note type="speaker">
            Anf. 23 LENA ASPLUND (M):
          </note>
          <note>
            Herr talman! Tack för svaret, infrastrukturministern! Men jag
            kan inte påstå att jag blir speciellt mycket lugnare av svaret
            – tvärtom.
          </note>
          <note>
            Det gäller speciellt stycket där det står: ” Mot den bakgrunden
            är regeringen öppen för att på initiativ från en eller flera kommuner
            inleda diskussioner för att hitta lösningar som kan leda till
            bostadsbyggande på mark som i dag används för flygtrafik. ” Vilka
            kommuner gäller det? Och vilka ytterligare flygplatser är man
            villig att offra?
          </note>
          <note>
            Bromma flygplats är, som ministern också sade, definitivt inte
            en angelägenhet endast för Stockholms stad och bör därför inte
            heller få beslutas av Stockholms stad. Före detta infrastrukturminister
            Catharina Elmsäter-Svärd menar att Socialdemokraterna i Stockholm
            ger en örfil till resten av Sverige, och jag är benägen att hålla
            med. Stefan Löfven lovade i valrörelsen att Bromma flygplats inte
            skulle läggas ned. Det är nu tydligt att Socialdemokraterna väljer
            att sälja ut delar av Sverige till Miljöpartiet.
          </note>
          <note>
            En nedläggning av Bromma skulle slå otroligt hårt mot den region
            som jag kommer från, Västernorrland. Nu riskerar tusentals jobb
            att försvinna i Västernorrland. Det finns en oberoende utredning
            som säger att det är runt 4 000 jobb. Hela landet och möjligheten
            att jobbskapa i vår region kommer att försämras kraftigt.
          </note>
          <note>
            Ett bolag trafikerar i dag sträckan Sundsvall Timrå flygplats–Bromma
            med flera avgångar per dag. Det är nu mycket oklart vad som kommer
            att hända med dessa avgångar i framtiden.
          </note>
          <note>
            Västernorrland har alltid varit ett län som är beroende av export
            och hög tillgänglighet gentemot både andra delar av Sverige och
            olika delar av världen. En stark och växande bransch i vår region
            är bank ‑ , finans- och försäkringsbranschen. Många av dessa företag
            har sina huvudkontor i Stockholm, med lokala och regionala kontor
            i Sundsvallsregionen, med anställda som arbetspendlar till Stockholm.
            90 procent av det regionala flygbolagets resor mellan Sundsvall
            Timrå flygplats och Bromma är morgon- och kvällsresor. Man har
            ungefär 60 000 resenärer varje år som reser på Bromma. Det finns
            resenärer som reser upp till tre gånger i veckan.
          </note>
          <note>
            En nedläggning av Bromma skulle slå undan benen på arbetspendlingen
            för vår viktiga regions utveckling.
          </note>
          <note>
            En attraktiv region är en tillgänglig region. För att hela Sverige
            ska leva behöver tillgängligheten behållas och förstärkas. För
            att företag ska kunna växa fram och överleva behövs bra förbindelser
            till Stockholm, som vi talade om i debatten innan.
          </note>
          <note>
            Det finns en vilja hos företagare att etablera sig utanför Stockholm.
            Vår region har mycket att erbjuda för företag som blickar norrut.
            Men om Bromma flygplats försvinner kommer många företags framtida
            investeringar att läggas på is. Vi har under de senaste åren sett
            ett trendbrott vad gäller minskad arbetslöshet uppe hos oss och
            en etableringsvilja i regio ­ nen. Det är en trend som vi vill
            uppmuntra och främja.
          </note>
          <note>
            Men en avgörande faktor för företagsetableringar är att det finns
            tillgänglig infrastruktur, så att människor och varor kan flytta
            snabbt och enkelt. Att lägga ned Bromma kommer att kraftigt försämra
            vår regions tillgänglighet och därmed jobbskapande. Det är ett
            hot mot jobben och tillväxten i hela Sverige. Så länge det inte
            finns dubbelspår och restider på drygt två timmar med tåg till
            Sundsvall är flyget en nödvändighet.
          </note>
          <note>
            Vilket svar har statsrådet att ge vår region? Kan vi vara trygga
            med att Bromma kommer att finnas kvar och därmed 4 000 jobb, som
            annars riskerar att försvinna?
          </note>
          <note type="speaker">
            Anf. 24 JONAS JACOBSSON GJÖRTLER (M):
          </note>
          <note>
            Herr talman! Jag ska börja med att tacka infrastrukturministern
            för svaret. Jag hade riktat min fråga till statsminister Stefan
            Löfven . Men det är tydligt att Stefan Löfven gör allt vad han
            kan för att ducka i den här frågan. Det är väl av det enkla skälet
            att han inte vill riskera att bli beslagen med att ännu en gång
            svika ett vallöfte. Det börjar bli ganska många i raden. Därför
            har han lämnat över frågan till infrastrukturministern. Det är
            kanske lätt att förstå i det perspektivet.
          </note>
          <note>
            Vi var ganska tydliga under valrörelsen. Vi poängterade att om
            man inte är förberedd är man oförberedd. Det blir alltmer tydligt
            för svenska folket v ad detta med att v ara oförberedd innebär,
            när vi ser hur den nya regeringen arbetar.
          </note>
          <note>
            Stefan Löfven var under valrörelsen inte känd för att vara en
            person som gav särskilt många klara besked, men när det gällde
            Bromma flygplats får man ge honom att han faktiskt gav ett tydligt
            besked. På en rak fråga om Socialdemokraterna hade för avsikt
            att stänga Bromma flygplats svarade Stefan Löfven nej.
          </note>
          <note>
            Därför blir sveket desto större när Socialdemokraterna tillsammans
            med övriga partier i Stockholms stad nu öppnar dörren för att
            man vill avveckla Bromma flygplats till 2022.
          </note>
          <note>
            Frågan om Bromma flygplats är inte en fråga som berör enbart
            Stockholm. Jag skulle säga att det är en fråga som inte ens främst
            berör Stockholm. Bromma flygplats handlar i större utsträckning
            om förutsättningarna för resten av landet att fungera.
          </note>
          <note>
            Sverige är ett långsmalt land, det land i Europa som har längst
            mellan våra olika ändar. Det är helt avgörande för att hela landet
            ska kunna fungera att det finns förbindelser mellan landets olika
            delar och inte minst med landets huvudstad. I ett långsmalt land
            som vårt är det inte möjligt att åstadkomma förbindelser på annat
            sätt än genom att ha fungerande flygförbindelser. Bromma är ett
            helt avgörande nav för inrikesflyget och utgör därmed en grundläggande
            förutsättning för möjligheterna att driva företag också i andra
            delar av landet än Stockholmsregionen.
          </note>
          <note>
            Därmed är det ett stort bekymmer, skulle jag säga, inte främst
            för Stockholm. Det är ett bekymmer också för Stockholm, men det
            är ett ännu större bekymmer för andra delar av landet. Jag kommer
            själv från Skåne, och där är till exempel Ängelholms flygplats
            uppenbarligen hotad, om man skulle stänga Bromma.
          </note>
          <note>
            Det regionala perspektivet tycker jag kommer bort lite. Det framgår
            också i infrastrukturministerns svar. Där hänvisas det till den
            överenskommelse som har gjorts i Stockholms stad, där det står
            att om det visar sig att Bromma flygplats kan avvecklas utan att
            förutsättningarna för jobb och utveckling i regionen försämras
            ska staden verka för att man kan bygga bostäder i området till
            år 2022.
          </note>
          <note>
            Det kan staden tycka är viktigt. Men det är inte bara Stockholmsregio
            ­ nen som berörs. Jag tycker att det då är lite anmärkningsvärt
            att statsrådet hänvisar till den uppfattning som Stockholms stad
            har, för detta är inte en fråga som är viktig bara för Stockholms
            stad, utan den är ännu viktigare för resten av landet.
          </note>
          <note>
            Jag tycker trots allt att infrastrukturministern inte riktigt
            svarar på de frågor som jag ställde till statsministern. Då riktar
            jag dem till statsrådet i stället: Tänker ni från Socialdemokraternas
            sida stå fast vid vallöftet att inte stänga Bromma flygplats?
            Vilka effekter på jobb och tillväxt bedömer regeringen att en
            stängning av Bromma skulle få?
          </note>
          <note>
            I detta anförande instämde Ann-Charlotte Hammar Johnsson (M).
          </note>
          <note type="speaker">
            Anf. 25 GUSTAF HOFFSTEDT (M):
          </note>
          <note>
            Herr talman! Min partikamrat Lena Asplund inledde den här interpellationsstunden
            med a tt citera statsrådets svar om Bromma. Då gällde det detta
            med förhandlingsperson. Jag tycker att det är viktigt att nagelfara
            fler av de svar som vi får höra här i kammaren i dag.
          </note>
          <note>
            Ett annat citat – som jag välkomnar – är när infrastrukturministern
            säger: ” Det är riktigt, som interpellanterna är inne på, att
            frågan om Brommas framtid inte bara är en fråga för Stockholm.
            Den berör hela landet. ” Det är ett uttalande som är klokt, och
            det välkomnar jag.
          </note>
          <note>
            Då hade man kunnat hoppas att förslag om förtida panikstängningar
            av Bromma flygplats hade kvävts i sin linda – att regeringen hade
            varit tydlig med det. Men det är man inte. I stället öppnar man
            dörren – åtminstone på glänt eller rent av helt – för en förhandlingsperson
            för att förhandla om detta imbecilla förslag.
          </note>
          <note>
            Apropå detta med förhandlingar: En annan partikamrat till mig,
            Jonas Jacobsson Gjörtler , var inne på detta alldeles nyss. Regeringen
            lyssnar väldigt noga på vad de rödgröna politikerna i Stockholms
            stad säger i frågan.
          </note>
          <note>
            Jonas Jacobsson Gjörtler citerade nyss, och jag behöver faktiskt
            citera igen: ” Givet att förhandlingarna visar att Bromma flygplats
            kan avvecklas utan att förutsättningarna för jobb och utveckling
            i regionen försämras ska staden verka för att området där Bromma
            flygplats i dag ligger ställs om till stadsutvecklingsområde.
            ”
          </note>
          <note>
            Nyckelorden här är ”i regionen”. Det är alltså det enda som det
            ska tas hänsyn till. Detta ”i regionen” innebär i Stockholmsregionen.
            Det blir alltså stadsutveckling i skön förening med landsbygdsavveckling.
            Man ska förstå att landsbygd här gäller i en mycket vid bemärkelse.
            Landsbygd är allt utanför Stockholm, däribland statsrådets hemstad
            Göteborg.
          </note>
          <note>
            Det blir inte bättre när jag lyssnar ytterligare på svaret. Jag
            noterar till exempel att statsrådet hänvisar till följande: ”Därför
            kan tåg ibland vara ett bättre transportalternativ än flyg.”
          </note>
          <note>
            Då hoppas jag som gotlänning att nyckelordet här är ”ibland”.
            Jag vill förtydliga att det ibland verkligen inte är ett alternativ.
          </note>
          <note>
            Swedavia gästade riksdagen häromdagen vid ett frukostmöte och
            berättade för mig och alla andra som var där att 50 procent, hälften,
            av allt flyg kommer att försvinna hemma hos mig om Arlanda blir
            den enda Stockholmsflygplatsen som man kan hänvisa till. Swedavia
            kunde mycket tydligt visa att det inte finns någon kapacitet för
            Arlanda flygplats att ta över den för oss gotlänningar, och många
            andra, omistliga Brommatrafiken.
          </note>
          <note>
            Jag vädjar därför till statsrådet att se på vilket sätt vi som
            interpellerar representerar hela Sverige. Någon eller några av
            oss är från Stockholmsregionen, och Bromma flygplats är viktig
            även för Stockholm. Men någon är från Västernorrland, någon är
            från Skåne och någon är från Gotland. Det kan rent av vara så
            att en eller annan göteborgare också tycker att Bromma flygplats
            är omistlig.
          </note>
          <note type="speaker">
            Anf. 26 TINA GHASEMI (M):
          </note>
          <note>
            Herr talman! Jag tackar infrastrukt urministern för svaret. Jag
            är dock fortfarande bekymrad och lite förvånad. Svaret säger egentligen
            inte någonting om regeringens uppfattning.
          </note>
          <note>
            Tack vare flyget kan både människor och företag runt om i landet
            ta sig till sina familjer, vänner, kunder och affärspartner inom
            loppet av en arbetsdag.
          </note>
          <note>
            Sverige är beroende av en välfungerande och konkurrenskraftig
            infrastruktur. Flygtrafik och flygplatser spelar en central roll
            för att man ska kunna ta sig runt i landet och även till och från
            Sverige. Sverige är det land i EU som har längst avstånd mellan
            landets gränser. Sveriges geografiska storlek gör oss därför beroende
            av just en välfungerande flygtrafik.
          </note>
          <note>
            Bromma flygplats är Sveriges tredje största flygplats med drygt
            två miljoner resenärer årligen. Merparten av dem pendlar mellan
            Stockholm och någon stad eller någon ort ute i landet varje vecka.
            Frågan om Bromma flygplats är, som mina kolleger har påpekat,
            inte enbart en Stockholmsfråga utan berör såklart hela landet.
            En stängning av Bromma flygplats riskerar att leda till nedläggning
            av flera regionala flygplatser ute i landet. Det handlar om Ängelholm-Helsingborg
            Airport, Växjö Småland Airport, Kalmar Öland Airport, Trollhättan-Vänersborgs
            Flygplats, Sundsvall Timrå Airport och Halmstad City Airport.
            Detta är några av de flygplatser som har många flygningar till
            just Bromma flygplats och som är direkt hotade av en avveckling
            av Bromma flygplats.
          </note>
          <note>
            Men det är såklart inte bara flygplatserna i sig som är hotade,
            utan konsekvenserna blir i sin tur minskad sysselsättning och
            färre företag.
          </note>
          <note>
            Den ekonomiska betydelsen av en nedläggning av Bromma flygplats
            är faktiskt förödande. Beräkningar visar att sammanlagt ca 24
            000 jobb riskerar att gå förlorade och att 13 000 företag är hotade.
            Det är mycket allvarligt.
          </note>
          <note>
            Det har funnits en argumentation från de rödgröna partierna om
            att flygtrafiken kan flyttas över till Arlanda flygplats. Men
            vi vet nu att detta inte är möjligt. Trafikverket konstaterar
            att det inte går att flytta trafiken från Bromma flygplats till
            Arlanda flygplats. Man gör också bedömningen att det är direkt
            olämpligt att stänga Bromma flygplats. Även Arlandas egen flygplatsdirektör
            konstaterar att man inte kan ta över Bromma flygplats flygtrafik.
          </note>
          <note>
            Nu har den rödgrönrosa majoriteten i Stockholm kommit överens
            om att man vill avveckla Bromma flygplats. Det krävs dock ett
            beslut från regeringen, och regeringen har tillsatt en förhandlingsperson.
            Infrastrukturministern säger att regeringen är öppen för att samtala
            med de kommuner som vill bygga bostäder på mark som i dag används
            för flygplatser.
          </note>
          <note>
            Detta gör mig lite bekymrad. Nu kom det nämligen lite ny information
            i svaret. Innebär detta att det inte är bara Bromma flygplats
            som vi talar om? Finns det fler flygplatser som man planerar att
            bygga bostäder på?
          </note>
          <note>
            S lovade i valrörelsen tillsammans med Alliansen att Bromma flygplats
            ska få vara kvar. Statsminister Stefan Löfven var mycket tydlig
            med att avtalet som löper till 2038 inte ska brytas och att S
            inte tänker sätta käppar i hjulen för svensk infrastruktur. Ändå
            står vi här i dag.
          </note>
          <note>
            Regeringen har tillsatt en förhandlingsperson och är nu öppen
            för att stänga Sveriges tredje största flygplats. Samtidigt vägrar
            ni konsekvent att ge besked i frågan om er uppfattning om flygplatsen
            ska vara kvar eller inte. Min fråga är: Vad är regeringens uppfattning
            i frågan? Vill ni lägga ned Bromma flygplats eller inte?
          </note>
          <note type="speaker">
            Anf. 27 JESSICA ROSENCRANTZ (M):
          </note>
          <note>
            Herr talman! Jag tackar statsrådet för svaret, men jag ska erkänna
            att jag fortfarande ställer mig frågande till vad som egentligen
            är regeringens uppfattning i den här viktiga frågan. Trots statsrådet
            s många fina ord är jag bekymrad.
          </note>
          <note>
            När det gäller flera viktiga projekt runt om i Sverige och Stockholm
            kan vi nu se att regeringen skapar en mycket stor osäkerhet. Förbifart
            Stockholm ska stoppas, och man tillsätter en förhandlingsperson
            för att utreda hur så kallade citynära flygplatser kan läggas
            ned för att det i stället ska kunna byggas bostäder där.
          </note>
          <note>
            Att en förhandlingsperson tillsätts sker samtidigt som den rödgrönrosa
            koalitionen i Stockholms stadshus kräver att Bromma flygplats
            läggs ned. Det fordras ingen Einstein för att konstatera vad syftet
            med en sådan förhandlingsperson är. Man tillsätter knappast förhandlingspersoner
            så där i största allmänhet, utan det är naturligtvis en direkt
            inledning på en process för att kunna avveckla Bromma flygplats.
          </note>
          <note>
            Herr talman! Att skjuta upp Förbifart Stockholm är ett icke-besked
            till en kostnad av 4 miljoner kronor per dag och uppemot 700 miljoner
            kronor totalt. Att utreda en avveckling av Bromma flygplats skapar
            osäkerhet både för Bromma flygplats utveckling och för företags
            investeringsbeslut i Stockholm och runt om i landet.
          </note>
          <note>
            Bromma flygplats är av central vikt för Stockholmsregionen och
            för landet. Som flera av mina kolleger har varit inne på är det
            omöjligt för Arlanda flygplats att överta den flygtrafik som i
            dag finns på Bromma flygplats. Arlanda flygplats har slagit i
            taket vad gäller såväl miljötillstånd som de facto-kapacitet under
            så kallade peaktimmar , det vill säga de timmar på dygnet som
            det är störst efterfrågan på resande.
          </note>
          <note>
            En stängning av Bromma flygplats skulle alltså innebära kraftigt
            försämrade flygförbindelser i Europas till ytan tredje största
            land. Det skulle slå hårt mot alla de landsändar som är beroende
            av fungerande flygförbindelser till och från vår huvudstad. Det
            slår direkt mot jobb och tillväxt.
          </note>
          <note>
            En genomgång som Swedavia har gjort visar att närmare 47 procent
            av alla flygförbindelser mellan Östersund och Stockholm riskerar
            att försvinna vid en nedläggning av Bromma flygplats, likaså 65
            procent av flygförbindelserna mellan Halmstad och Stockholm och
            att ingenting av flygtrafiken från Trollhättan skulle bli kvar.
            Detta är bara några exempel.
          </note>
          <note>
            Alla fakta talar alltså sitt tydliga språk. Bromma flygplats
            behövs och går inte att ersätta genom att man utökar kapaciteten
            på Arlanda flygplats. Men ändå vägrar regeringen att säga vad
            man tycker. Det finns inga beslut om att stänga Bromma flygplats,
            säger statsrådet. Nej, det är tur. Men jag anser att väljarna
            förtjänar mer besked än så och framför allt en större hederlighet.
            Socialdemokraterna måste ha en åsikt i detta fall, och regeringen
            måste ha en åsikt. Anser regeringen att Bromma flygplats behövs
            eller inte?
          </note>
          <note>
            Några klara besked får vi dock inte, och när S och MP inte kan
            komma överens blir stopp och utredning svaret i många viktiga
            frågor. Det var precis det Alliansen varnade för i valrörelsen,
            nämligen effekten av att partier inte redan före val kan förbereda
            sig ordentligt och komma överens om hur man gemensamt ska ta ansvar
            för att styra Sverige. Sammanfattningen av regeringens politik
            i det här avseendet skulle jag säga är ansvarslöshet, i termer
            av att kunna ta politiska beslut och i termer av vilka kostnader
            man är beredd att lägga på skatteb etalarna för att man inte själv
            kan göra upp internt.
          </note>
          <note>
            Politik är att vilja, sa de Olof Palme. Jag vill därför fråga
            statsrådet vad ni vill i fallet med Bromma. Står ni fast vid det
            ni lovade i valrörelsen, nämligen att Bromma ska vara kvar? Om
            ni står fast vid det beskedet, varför skapa all denna osäkerhet
            genom att tillsätta en förhandlingsperson – vilket just syftar
            till att stänga Bromma?
          </note>
          <note type="speaker">
            Anf. 28 JAKOP DALUNDE (MP):
          </note>
          <note>
            Herr talman! Jag tackar statsrådet för svaren till mina kolleger
            i kammaren.
          </note>
          <note>
            I Sverige står utsläppen från flyget för ca 10 procent av vår
            klimatpåverkan. Samtidigt ökar flygtrafiken kraftigt, och med
            nuvarande ökningstakt skulle svenskarnas flygresor bara på några
            decennier innebära lika stora utsläpp som de biltrafiken står
            för i dag. Även om teknisk utveckling gör att flygplan minskar
            sin klimatpåverkan marginellt äts förbättringen upp av volymökningarna
            av flygtrafiken – den så kallade rekyleffekten.
          </note>
          <note>
            Detta är inte hållbart, och utvecklingen måste vändas. Det kan
            i huvudsak göras på två olika sätt: dels genom att sätta ett pris
            på klimatpåverkan, dels genom att planera för en mer hållbar infrastruktur.
            Vi gröna vill göra både och. Därför måste vi ställa om vårt transportsystem
            i hållbar riktning, herr talman, och det gör vi genom att minska
            flygets andel och öka tågets.
          </note>
          <note>
            Av flygtrafiken på Bromma är ca 90 procent inrikesflyg, vilket
            är resor som till stora delar inte behöver göras med flyg över
            huvud taget. Med ett bra nationellt järnvägsnät kan vi ersätta
            mycket av Stockholms inrikesflyg till och från södra Sverige.
            Sverige kommer dock att behöva inrikesflyg även i framtiden, framför
            allt till och från norra Sverige där man till stor del är beroende
            av flyg också i framtiden. Men detta kommer att vara möjligt även
            om Bromma flygplats läggs ned, framför allt genom att vi flyttar
            trafik till Arlanda och på sikt även till Skavsta.
          </note>
          <note>
            Herr talman! Enligt aktuella prognoser når Arlanda sitt kapacitetstak
            omkring år 2038. Utan Bromma flygplats skulle den tidpunkten tidigareläggas
            blott tre år. I sammanhanget bör noteras att det år 2000, alltså
            för 14 år sedan, var lika mycket flygtrafik på Arlanda som det
            hade varit i dag om man flyttade dit hela trafiken från Bromma.
          </note>
          <note>
            Antalet rörelser på Arlanda år 2012 var 66 000 mindre än år 2000,
            och sedan dess har den tredje rullbanan tillkommit. I dag är kapaciteten
            på Arlanda i genomsnitt 80 rörelser per timme. Kapaciteten ökas
            allteftersom efterfrågan stiger och trafikledningssystemet trimmas
            in, och så småningom kommer kapaciteten för hela flygplatsen att
            vara 90 rörelser per timme vid normal drift. Men det är endast
            vid en tidpunkt på dygnet som man på Arlanda är i närheten av
            att nå det taket – den så kallade peaktiden . Under resten av
            dygnet ligger trafiken på omkring 40–50 rörelser per timme, och
            det finns gott om kapacitet.
          </note>
          <note>
            Jag undrar därför om det verkligen är rimligt att motivera en
            hel extra flygplats och mångmiljardkostnader endast med hänvisning
            till denna lilla marginaltrafik. Genom en bättre och mer marknadsanpassad
            prissättning av slottiderna skulle denna trafik bättre kunna spridas
            ut över dygnets timmar till en betydligt lägre kostnad.
          </note>
          <note>
            Det finns faktiskt gott om internationella flygplatser världen
            över som har samma mängd rullbanor som Arlanda men en betydligt
            högre kapacitet, därför att man använder rullbanorna bättre. Eftersom
            14 av Brommas 17 destinationer dessutom trafikeras av Arlanda
            redan i dag skulle en stor del av ökningen kunna hanteras med
            större plan i stället för fler avgångar. Det är uppenbart att
            Brommas reguljära trafik skulle kunna hanteras i sin helhet på
            Arlanda, även om vi vill planera för att en stor del flyttar över
            till tåget.
          </note>
          <note>
            Herr talman! Det är dags att lägga förra århundradets samhällsplanering
            bakom sig och i stället bygga grönt för framtiden genom att bygga
            ut järnvägen, använda våra flygplatser mer effektivt och ge utrymme
            för 50 000 nya bostäder i en storstad som verkligen behöver fler
            bostäder – framför allt för unga. Det är det gröna samhället.
          </note>
          <note type="speaker">
            Anf. 29 Statsrådet ANNA JOHANSSON (S):
          </note>
          <note>
            Herr talman! Jonas Jacobsson Gjörtler säger att Stefan Löfven
            inte har svarat på interpellationen därför att han inte vill komma
            till kammaren och svara. Jag kan tipsa om att Stefan Löfven kommer
            att vara i kammaren om bara en liten stund och delta i frågestunden.
            Jag tror att ni som har varit i riksdagen ett litet tag känner
            till att regeringen är kollektivt ansvarig för alla beslut. Den
            hållning som nu framförs av mig i talarstolen är naturligtvis
            samma hållning som Stefan Löfven skulle ha. Det är alltså snarare
            en arbetsfördelningsfråga, och det är lite svårt att se anledningen
            till att man försöker göra det till någonting annat.
          </note>
          <note>
            Regeringens hållning i frågan är att vår politik sammantaget
            ska bidra till jobb och utveckling i hela Sverige. Vi har ett
            väldigt offensivt mål om att Sverige ska ha EU:s lägsta arbetslöshet
            2020, och det är det som vägleder oss i våra politiska beslut.
          </note>
          <note>
            Det gör mig lite fundersam att det från den borgerliga sidan
            inte verkar finnas någon fundering över hur man ska kunna öka
            bostadsbyggandet i våra större städer eller hur vi ska kunna ställa
            om samhället i en mer hållbar riktning. Vi pratar här om ödesfrågor
            för mänsklighetens överlevna d, och i fråga om dessa stora och
            viktiga utmaningar för vårt moderna samhälle svarar de borgerliga
            ledamöterna i riksdagen med att vilja krama Bromma.
          </note>
          <note>
            Någonstans tänker jag att det viktiga i den här frågan är att
            vi tillser att det finns hållbara, fungerande transporter till
            och från olika delar av vårt land. Om det i sin förlängning innebär
            att Bromma ska vara kvar för evigt, att Bromma kan ersättas med
            andra typer av trafikslag eller någonting annat får framtiden
            utvisa, men att över huvud taget inte ta hänsyn till eller låtsas
            om att det finns målkonflikter i citynära mark i våra storstäder
            är faktiskt lite naivt.
          </note>
          <note>
            Jag vill samtidigt vara tydlig med att regeringen inte har sagt
            att man bara ska ta hänsyn till Stockholmsregionen, vilket jag
            – för den som bemödade sig om att lyssna – också sade i interpellationssvaret.
            Jag sade att det, som interpellanterna är inne på, är riktigt
            att frågan om Brommas framtid inte bara är en fråga för Stockholm
            utan berör hela landet. Regeringen är inte en regering för Stockholm,
            utan vi är en regering för hela Sverige. Det innebär att de aspekterna
            självklart kommer att läggas in.
          </note>
          <note>
            Det är också så att det inte har tillsatts någon förhandlingsperson.
            Det regeringen har uttryckt är att vi är beredda att möta önskemål
            med en förhandlingsperson om någon eller några kommuner önskar
            förhandla med regeringen om att ianspråkta mark i citynära lägen
            som i dag används för flygplatsändamål. Detta har ännu inte skett,
            av det enkla skälet att någon sådan framställan ännu inte har
            kommit till regeringen.
          </note>
          <note>
            Jag skulle vilja ställa följande fråga till interpellanterna:
            Anser ni att regeringen, om kommuner önskar diskutera ett ökat
            bostadsbyggande på mark som i dag används för flygplatstrafik,
            inte ens ska tillmötesgå önskemålet om samtal? Är det detta den
            borgerliga sidan önskar?
          </note>
          <note type="speaker">
            Anf. 30 LENA ASPLUND (M):
          </note>
          <note>
            Herr talman! Jag ska börja med att svara på statsrådets sista
            fråga, alltså om vi anser att kommuner inte själva ska bestämma.
            Det här är ju inte vilken kommun som helst; det handlar liksom
            inte om att Sollefteå kommun diskuterar att lägga ned Kramfors–Sollefteå
            flygplats. Det handlar i stället om Sveriges huvudstad och Sveriges
            tredje största flygplats, som är oerhört viktig för resten av
            landet. Det är alltså en väldigt stor skillnad.
          </note>
          <note>
            Sedan vidhåller statsrådet att vi inte riktigt har förstått.
            Men statsrådet sade ju allra sist i sitt svar, vilket flera interpellanter
            före mig har tagit upp, att majoritetens villkor är att förhandlingarna
            visar att Bromma flygplats kan avvecklas utan att förutsättningarna
            för jobb och utveckling i regionen försämras. Jag utgår ifrån
            att ”regionen” är Stockholmsregionen.
          </note>
          <note>
            Ja, Jakop Dalunde , det känns här som att de gröna lever i det
            blå, fast de vill inte färdas uppe i det blå. Det kändes lite
            som att det här inte är några problem. Flyget kan få plats på
            Arlanda. Vi sprider ut trafiken över dygnet. Men, hallå, det är
            inte riktigt det som det handlar om. Det handlar om att man vill
            kunna flyga in till Stockholm på morgonen och därifrån på kvällen.
            Det är ju morgon och kväll som är de stora peak times , som jag
            tror att det var Jessica Rosencrantz som pratade om tidigare,
            och det är då som det inte finns plats.
          </note>
          <note>
            Trafikverket säger: Bromma fyller en viktig funktion i dag och
            i framtiden för Stockholm och landet. Trafikverket har pekat ut
            flygplatsen som ett riksintresse. Det går inte att flytta trafiken
            från Bromma till Arlanda utan att tränga ut annan trafik.
          </note>
          <note>
            Då kommer jag in på nästa spår här, att tränga ut annan trafik.
            I dag är det, som vi har sagt, kö in till Arlanda under morgon-
            och kvällstid, och det går inte att flytta in mer trafik dit.
            Om man skulle flytta trafik från Bromma till Arlanda, vad skulle
            då kunna hända i förlängningen? Jo, man skulle kanske stänga ut
            e andra mindre regionala flygplatser som i dag flyger på Arlanda.
          </note>
          <note>
            I mitt län finns det även två mindre regionala flygplatser, Höga
            Kusten Airport, som ligger mittemellan Sollefteå och Kramfors,
            och Örnsköldsvik Airport – det heter så vackert Airport nuförtiden.
            Dessa två mindre flygplatser har avgångar till avgångar. Hur tror
            någon att de skulle få bästa flygtiderna in om man fick trafik
            som kom från Sundsvall, Helsingborg och andra stora städer? Jag
            tror att man skulle kunna riskera att slå ut de mindre regionala
            flygplatserna som i dag också flyger på Bromma.
          </note>
          <note>
            Det här är alltså en fråga för fler flygplatser, så jag tycker
            att S-kommunalråden – uppe hos mig är det nästan bara S-kommunalråd
            – borde börja fundera på vad som skulle hända om man låter den
            rödgrönrosa majoriteten i Stockholms stad styra och bestämma om
            det här.
          </note>
          <note>
            Det finns en annan aspekt när det gäller Sundsvalls flygplats
            – jag försöker hålla mig till mitt län – och det är att av Sundsvall
            Timrå flygplats totala flygresor går ungefär 30 procent på Bromma.
            Att de skulle flyttas över till Arlanda vet vi inte är speciellt
            görligt. Vad skulle resultatet kunna bli då? Jo, att det skulle
            bli dyrare och mindre lönsamt. Då skulle det bli en tyngre skattebörda
            för regionen, eller kanske man till och med skulle vara tvungen
            att lägga ned flygplatsen.
          </note>
          <note>
            Det går inte att få några tåg att gå söderut före 2022 – det
            är en omöjlighet – så lev i det blå!
          </note>
          <note type="speaker">
            Anf. 31 JONAS JACOBSSON GJÖRTLER (M):
          </note>
          <note>
            Herr talman! Tack, infrastrukturministern, för den kompletterande
            informationen!
          </note>
          <note>
            Jo, jag är väl medveten om att regeringen brukar fördela arbetet
            inom sig och att regeringen också är kollektivt ansvarig. Icke
            desto mindre vore det intressant att höra hur statsministern bedömer
            det tidigare vallöftet. Men jag ska ta infrastrukturministern
            på orden och ta tillfället i akt att försöka ställa frågan till
            statsministern när han kommer hit senare.
          </note>
          <note>
            Infrastrukturministern tycker att vi som har ställt interpellationer
            i den här frågan, när det gäller de utmaningar som Sverige står
            inför när det gäller bostadsbyggande, vill krama Bromma. Det är
            väl inte riktigt det som den här frågan handlar om. Det handlar
            inte om att krama en flygplats, utan vad det handlar om är att
            säkerställa att det finns fungerande kommunikationer till och
            från landets huvudstad.
          </note>
          <note>
            Det är klart att man skulle kunna laborera med att använda all
            möjlig mark till att bygga bostäder på, men det blir inte riktigt
            seriöst att hävda att man skulle bygga bostäder överallt där det
            finns järnvägar och järnvägsstationer. Det är naturligtvis ingen
            som föreslår det, för en del av poängen med kommunikationer är
            att man ska kunna ta sig till och från exempelvis landets huvudstad
            Stockholm. Och Bromma fyller just detta syfte, framför allt när
            det gäller inrikestrafiken där Bromma är ett nav. 90 procent av
            de 2 miljoner inrikesresorna är arbetsrelaterade och därmed helt
            avgörande för att kunna driva företag i andra delar av landet.
          </note>
          <note>
            Det talar också emot den teori som framförs av andra debattörer
            här, att man enkelt skulle kunna flytta trafiken till andra tider
            och andra flygplatser. Att flytta trafik med större flygplan till
            Arlanda är inget problem. Då kan ju folk åka i alla fall. Men
            då har man inte riktigt förstått vilken funktion Bromma har som
            flygplats. Den allra största delen av trafiken är arbetsrelaterad.
            Det är människor som åker till och från Bromma på morgonen och
            på kvällen, det vill säga just vid de tidpunkter då de t redan
            är väldigt trångt. Det går inte att få in det här flyget på Arlanda
            flygplats.
          </note>
          <note>
            Idén om att man bara kan skaffa större flygplan är verkligen
            rester av någon form av gammalt planekomiskt tänkande som jag
            trodde att vi hade kunnat lägga bakom oss. Det bygger på att man
            politiskt ska bestämma att det ska finnas en operatör som flyger
            med ett stort flygplan och att alla som vill åka någonstans får
            vara så goda att åka med det. Då försvinner konkurrensen, och
            då vet vi vad som händer. Vi vet hur det såg ut vad gäller flygpriserna
            innan vi hade konkurrens på flygområdet. Nu har vi en fungerande
            konkurrens, priserna har gått ned och tillgängligheten har ökat.
            Det bygger på att det finns mer än en aktör. Man kan inte styra
            det på politisk väg på det sätt som vissa debattörer verkar önska.
          </note>
          <note>
            Infrastrukturministern ställde frågan: Tycker inte ni – syftande
            på oss interpellanter – att vi ska tillmötesgå kommunernas önskemål
            om att föra samtal kring det här? På denna fråga har jag två svar.
          </note>
          <note>
            För det första är det här faktiskt inte en fråga för en enskild
            kommun. Detta är en nationell fråga. Det är en fråga av nationellt
            intresse, eftersom förbindelserna med Bromma inte handlar specifikt
            om Stockholm utan om hela landet. Därmed handlar det inte om vad
            Stockholm tycker.
          </note>
          <note>
            För det andra tycker vi att väljarna förtjänar att få besked
            före ett val. Det var därför som vi tyckte att det var viktigt
            att väljarna skulle få veta vad Socialdemokraterna, Miljöpartiet
            och Vänsterpartiet gemensamt tyckte i frågan före valet. Då fick
            vi inga besked, och nu är vi där vi är. Jag tycker att det är
            väldigt olyckligt.
          </note>
          <note>
            Jag vill upprepa min ena fråga till infrastrukturministern som
            jag inte upplever att jag har fått svar på: Vilka effekter på
            jobb och tillväxt bedömer regeringen att en stängning av Bromma
            skulle få?
          </note>
          <note type="speaker">
            Anf . 3 2 GUSTAF HOFFSTEDT (M):
          </note>
          <note>
            Herr talman ! Statsrådet ställ er de två ödesfrågorna kring bostadsbyggande
            och miljö och påstår att det är något som vi negligerar.
          </note>
          <note>
            Jag vill påminna om att vad gäller bostadspolitiken vill vi se
            över det kommunala plan- och byggmonopolet. Vi vill ha regler
            för sänkt buller, vi vill förtäta, vi vill låta det bli möjligt
            att bygga på höjden, vi vill låta det bli möjligt att bygga på
            vatten, vi vill använda tidigare åkermark för bostadsbyggande
            – för att ge exempel på några av de förslag om bostadsbyggande
            som vi redan har kommit med. Men det här är inte en bostadspolitisk
            debatt. Möjligen är det en miljöpolitisk debatt.
          </note>
          <note>
            Jag har redan tidigare i en debatt med infrastrukturministern
            påmint om Bromma flygplats geografiska läge, att den ligger söderut
            och att lejonparten av trafiken, nio av tolv resor, kommer söderifrån
            till Bromma flygplats. Det gör att resorna blir kortare än om
            man i onödan tvingas flyga till Arlanda flygplats.
          </note>
          <note>
            Om trafiken enbart från mitt eget län Gotlands län tvingas gå
            till Arlanda kommer 740 000 kilo koldioxid att spys ut årligen
            helt i onödan vad gäller de resenärer som sedan ska till Stockholm.
            Samlat i riket blir miljöbelastningen ännu mycket större.
          </note>
          <note>
            Svaret på hur regeringen förhåller sig till frågan kanske delvis
            ges av Jakop Dalunde , Miljöpartiet, Stockholms stad, som säger
            att man nog kan tänka sig att behålla viss trafik till och från
            Norrland. Men vi har fått beskedet tidigare, och då har det varit
            ännu mer konkretiserat, att allt inrikesflyg söder om Sundsvall
            ska läggas ned. Då kan jag bara konstatera att det blir väldigt
            svårt att fullfölja mitt riksdagsarbete. Jag tror också att många
            andra medborgare i vårt land får svårt att få ihop sina yrkesliv
            och sina privatliv med en sådan utveckling.
          </note>
          <note>
            Statsrådet ställde en konkret fråga: Ska vi tillmötesgå sådana
            här samtalsinviter? Min kollega Jonas Jacobsson Gjörtler besvarade
            den frågan konkret. Däremot besvarade statsrådet inte den fråga
            Jessica Rosencrantz ställde i sitt första inlägg: Vad vill regeringen
            egentligen; vill regeringen att Bromma flygplats ska vara kvar?
          </note>
          <note>
            Det är mycket angeläget att få ett svar på denna fråga.
          </note>
          <note type="speaker">
            Anf. 33 TINA GHASEMI (M):
          </note>
          <note>
            Herr talman! Det har framkommit i debatten om frågor som handlar
            om miljö- och klimatpåverkan, och det är olyckligt när man ställer
            dessa trafikslag mot varandra.
          </note>
          <note>
            Sverige är det land i EU som har längst avstånd mellan landsändarna.
            Vi är helt beroende av flygtrafiken. Man kan inte bara säga: Ta
            tåget i stället för flyget. Säg det till dem som bor i Umeå, som
            i bästa fall kan ta tåg i sex och en halv timme eller direktbuss
            i tio timmar till Stockholm.
          </note>
          <note>
            Vi har också varit inne på att det behövs mark för bostadsbyggande.
            Jag kan bara utgå från Stockholmsregionen som är min hemregion.
            I denna region är endast 14 procent av marken bebyggd. Förtätningspotentialen
            i förorterna är stor. Det går att bygga bostäder i Stockholm utan
            att en av Sveriges viktigaste och mest strategiskt placerade flygplatser
            avvecklas.
          </note>
          <note>
            Ministern frågar om vi inte ska ge kommuner en invit till en
            diskussion. Det gör mig lite orolig, för vad statsrådet egentligen
            säger är att man öppnar för diskussion inte bara om Bromma flygplats
            utan med kommuner runt om i Sverige avseende att bygga bostäder
            på andra regionala flygplatser. Detta är ett viktigt besked för
            oss och för väljarna att få, och jag är mer bekymrad nu än jag
            var innan jag ställde mig i talarstolen.
          </note>
          <note>
            Vi talade också om Brommas kapacitet. Jakop Dalunde från Miljöpartiet
            var inne på att Brommas flygtrafik kan läggas över på Arlanda.
            Det vore olyckligt, för Bromma är en utpräglad peakflygplats .
            Som många av mina kolleger har varit inne på sker de flesta flygningarna
            morgon och kväll. Arlanda har redan slagit i kapacitetstaket i
            högtrafiktid och kan därför inte ta emot fler Brommaflyg. De få
            tider som finns kvar på Arlanda kostar mycket pengar, vilket gör
            det omöjligt för de små flygbolagen att göra anspråk på dem.
          </note>
          <note>
            Jag har ännu inte fått svar på de frågor som jag inledningsvis
            ställde till infrastrukturministern. Vilka bedömningar har regeringen
            gjort när det gäller konsekvenserna för jobben om Bromma flygplats
            stängs ned? Vilka åtgärder avser regeringen att vidta för att
            kompensera alla dem som använder Bromma flygplats för arbetspendling?
          </note>
          <note type="speaker">
            Anf . 34 JESSICA ROSENCRANTZ (M):
          </note>
          <note>
            Herr talman ! Inget beslut är taget om att stänga Bromma, säger
            statsrådet. Då ställer jag mig åter frågan: Varför tillsätta en
            förhandlingsperson om man vill att Bromma ska vara kvar? Denna
            situation skapar en enorm osäkerhet för alla parter och alla delar
            av landet.
          </note>
          <note>
            Jag ställer mig också frågan om jag skulle få samma svar som
            jag fick av statsrådet om jag i stället riktade mig till någon
            av hennes miljöpartistiska kolleger i regeringen eller till trafikutskottets
            ordförande. Väljarna börjar nog liksom jag bli lite irriterade
            på att i olika fall få olika besked från regeringen. Precis som
            statsrådet är inne på är regeringen kollektivt ansvarig för sina
            beslut, oavsett om det gäller vargar eller Bromma.
          </note>
          <note>
            Genom Jakop Dalundes inlägg fick vi också en aning om ytterligare
            en sanning i diskussionen om Bromma, och det är att det finns
            ganska många från regeringspartierna som har för avsikt att minska
            flygandet i Sverige. På en del punkter börjar regeringen uppvisa
            en ganska flygfientlig politik. Det som tidigare var Miljöpartiets
            politik börjar bli regeringens politik.
          </note>
          <note>
            Under föregående mandatperiod tog man tillsammans med Sverigedemokraterna
            beslut om att återreglera flygtrafikledningstjänsten. Det är något
            som riskerar att leda till kostnadsökningar på upp till 30 procent
            för de regionala flygplatserna.
          </note>
          <note>
            I budgetpropositionen nämner man tanken på en flygskatt – när
            det vi i stället behöver är globala avtal.
          </note>
          <note>
            Och så har vi som sagt frågan om Bromma.
          </note>
          <note>
            Herr talman! Också flyget förändras. Vi som var på frukostseminariet
            med Swedavia kunde höra att det sker mycket. Exempelvis gjordes
            det häromveckan en flygning Östersund–Stockholm med 10 procent
            fossilfritt bränsle iblandat, och den flygningen gick jättebra.
          </note>
          <note>
            Jag tror på teknikutveckling också inom flygets område. Swedavia
            har till exempel som mål att den egna verksamheten ska vara helt
            utsläppsfri 2020.
          </note>
          <note>
            Det finns givetvis mycket mer att göra inom flyget. Men, herr
            talman, alla trafikslag behövs. Det tror åtminstone jag.
          </note>
          <note>
            Många har belyst vikten av Bromma för hela landet. Jag ska också
            tala om vikten av att ha Stockholm som en växande, dynamisk huvudstads
            ­ region. Stockholm är en region och stad som toppar många internationella
            rankningar.
          </note>
          <note>
            I PWC :s senaste Cities of Opportunity-rapport ligger Stockholm
            på topptiolistan . Men det rapporten lyfter fram som en brist
            är flygförbindelserna från Stockholm ut i Europa. Det visar att
            Arlanda snarare behöver utveckla sina utrikesförbindelser än ta
            över Brommas inrikesflygningar.
          </note>
          <note>
            Herr talman! De bristande flygförbindelserna och framför allt
            det som riskerar att uppstå om Bromma avvecklas är en hämsko för
            utvecklingen i regionen och i förlängningen i hela landet.
          </note>
          <note>
            Stockholm ska vara en stad som konkurrerar om att få hit huvudkontor
            från de stora företagen runt om i världen. Det ska inte vara en
            stad som folk flyr från. En nedläggning av Bromma blir därför
            ett allvarligt hot mot både jobb och tillväxt i hela Sverige.
          </note>
          <note>
            Jag är stockholmare och bryr mig mycket om både bostäder och
            infrastruktur, och jag tror inte att trafik och bostäder måste
            stå i ett motsatsförhållande. Vi kan göra både och. Många undersökningar,
            till exempel från Stockholms Handelskammare, visar att vi kan
            bygga bostäder på flera områden utan att lägga ned en av de viktigaste
            flygplatserna för Stockholm och Sverige.
          </note>
          <note>
            Herr talman! Låt mig upprepa mina frågor: Politik är att vilja.
            Vad vill regeringen egentligen i denna fråga? Om man skippar utredningar
            och förhandlingspersoner och kommer till den politiska viljan,
            anser man att Bromma behövs eller inte?
          </note>
          <note type="speaker">
            Anf. 35 JAKOP DALUNDE (MP):
          </note>
          <note>
            Herr talman! I dag är det enkelt att resa till Arlanda. Arlanda
            Express tar blott 20 minuter från city. Pendeltågen mot Uppsala
            går i dag hela vägen till Arlanda, och man kan resa för en rimlig
            penning. Flygbussarna går ofta och dygnet runt.
          </note>
          <note>
            Med Ostlänkens utbyggnad kommer det i framtiden att gå snabbt,
            lätt och billigt att resa till Skavsta. För mycket av flygtrafiken
            till Stockholm är det rimligare med en flygplats söder om staden
            än norr om staden.
          </note>
          <note>
            För övrigt är det ur ett samhällsekonomiskt perspektiv dyrare
            att driva två flygplatser i Stockholm än en storflygplats, framför
            allt när den ena ligger på citynära mark som har ett betydligt
            högre marknadsvärde.
          </note>
          <note>
            Den hyra Swedavia betalar till Stockholms stad ligger långt under
            detta marknadsvärde. Utan den subvention som Stockholms stad bidrar
            med skulle det rent kommersiellt vara helt omöjligt att driva
            Bromma flygplats.
          </note>
          <note>
            Om vi ska ha två flygplatser i Stockholm är det rimligare att
            Skavsta spelar den rollen i framtiden snarare än Bromma.
          </note>
          <note>
            Det är även rimligt att vissa vill åka just under peaktider .
            Men under dessa peaktider startar och landar flygplan från samma
            destination på både Bromma och Arlanda mer eller mindre samtidigt.
            14 av 17 linjer på Bromma flygplats trafikeras också på Arlanda.
            Det går alltså att lösa genom större plan snarare än genom fler
            avgångar.
          </note>
          <note>
            Det är för övrigt i dag vi har planekonomi i fördelningen av
            slottiderna . Det är vi som förespråkar en marknadsmässig prissättning.
            Det är ni som står för planekonomi och vi som står för marknadsekonomi.
          </note>
          <note>
            Herr talman! Om vi ska nå klimatmålen måste flyget minska och
            tåget öka. Vi måste därför flytta trafik från både Bromma och
            Arlanda till tåget. Om vi skulle planera för att i framtiden lägga
            ned Bromma skulle vi ha gott om tid att se till att vi kan lösa
            trafikomflyttningarna på ett bra sätt som minskar klimatutsläppen,
            stärker järnvägen och möjliggör 50 000 nya bostäder.
          </note>
          <note>
            (forts. § 9)
          </note>
          <note>
            Ajournering
          </note>
          <note>
            Kammaren beslutade kl. 13.50 på förslag av andre vice talmannen
            att ajournera förhandlingarna till kl. 14.00 då statsministerns
            frågestund skulle börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            § 8 Statsministerns frågestund
          </note>
          <note type="speaker">
            Anf. 36 ANDRE VICE TALMANNEN:
          </note>
          <note>
            Jag hälsar statsministern välkommen.
          </note>
          <note>
            Den europeiska konkurrenskraften
          </note>
          <note type="speaker">
            Anf. 37 ANNA KINBERG BATRA (M):
          </note>
          <note>
            Herr talman och statsministern! I dag för exakt 20 år sedan röstade
            svenska folket ja till medlemskap i Europeiska unionen. Vi hade
            just påbörjat en mödosam återhämtning efter en svår ekonomisk
            kris, och med EU-inträdet öppnade vi våra gränser och vägar in
            till det som i dag är totalt 28 medlemsländer.
          </note>
          <note>
            I dag tar vi mycket av öppenheten för given, men samtidigt lever
            vi i ett Europa med svåra utmaningar framför sig. Vi är mitt i
            en återhämtningsfas i krisens spår, och så sent som i förra veckan
            reviderade kommissionen ned sin tillväxtprognos för Europa samtidigt
            som omställningstrycket och konkurrenstrycket på Europa ökar.
          </note>
          <note>
            Hur avser statsministern och regeringen att arbeta för att stärka
            den europeiska konkurrenskraften i en värld där andra regioners
            tryck på oss bara ökar?
          </note>
          <note type="speaker">
            Anf. 38 Statsminister STEFAN LÖFVEN (S):
          </note>
          <note>
            Herr talman! Jag är glad att den frågan kom upp eftersom vi exakt
            nu är mycket upptagna med den. Hur kombinerar vi den svenska konkurrenskraften
            – den måste vi se till i första hand – med konkurrenskraften i
            Europeiska unionen på bästa möjliga sätt, just för att vi ska
            ta till vara kontinentens potential?
          </note>
          <note>
            Vi har haft ett flertal möten inom ramen för samarbetet i Norden,
            det vill säga Nordiska rådet, och Norden tillsammans med Baltikum.
            Vi har haft ett nordiskt-baltiskt sammanträde tillsammans med
            Storbritanniens ledare David Cameron. Vi har tittat på vad som
            är potentialen och mervärdet med det europeiska samarbetet. Några
            områden som vi har diskuterat är självfallet infrastruktur, forskning,
            utbildning och den nyindustrialisering som inte minst Europeiska
            unionen har aviserat. Där har vi stora möjligheter att som land
            bidra och få hjälp.
          </note>
          <note type="speaker">
            Anf. 39 ANNA KINBERG BATRA (M):
          </note>
          <note>
            Herr talman! Tack, statsministern, för svaret! Jag välkomnar
            att statsministern talar sig varm för konkurrenskraften. En viktig
            grund för både den svenska och den europeiska konkurrenskraften
            är att det finns stabila och motståndskraftiga statsfinanser.
          </note>
          <note>
            Vi är i slutet av en kris som har förvärrats när flera länder
            har frångått de principer som brukar styra det europeiska samarbetet
            när det gäller just den aspekten. Därför är det viktigt att slå
            vakt om den ekonomiska trovärdigheten i Europa. I dag ser vi flera
            exempel på stigande underskott i EU:s medlemsländer, varav flera
            ledda av socialdemokratiska regeringar. Till exempel Fran ç ois
            Hollandes Frankrike har i flera års tid frångått EU:s egna krav
            på begränsat underskott och riskerar att överge stabilitets- och
            tillväxtpakten.
          </note>
          <note>
            Därför vill jag ställa en mer specifik fråga till statsministern
            inför mötet med stats- och regeringscheferna om bara några veckor.
            Är den svenska regeringen beredd att låta Frankrike frångå EU-kraven,
            eller är den svenska regeringen i sin helhet beredd att ställa
            hårdare krav på de regeringar som till exempel den franska, som
            riskerar att urholka de europeiska statsfinanserna och därmed
            konkurrenskraften framöver?
          </note>
          <note type="speaker">
            Anf. 40 Statsminister STEFAN LÖFVEN (S):
          </note>
          <note>
            Herr talman! Först och främst ska vi undvika att recensera exakt
            vilka länder med vilka styren som har vilka problem. Det kan leda
            åt lite olika håll.
          </note>
          <note>
            Generellt sett står den svenska regeringen upp för de regler
            som gäller inom tillväxt- och stabilitetspakten och har gett tydligt
            uttryck för det även på det senaste toppmötet.
          </note>
          <note>
            Vi menar att det är viktigt att det är ordning och reda på finanserna.
            Det är ingen religion i sig, men det är ett oerhört viktigt verktyg
            och en helt avgörande förutsättning för att vi ska klara att leverera
            sysselsättning, tillväxt och den välfärd vi vill ha.
          </note>
          <note>
            Det pågår en diskussion inom EU om huruvida tillväxtpaktens flexibla
            regler ger möjlighet för det ena och det andra. Det är en diskussion
            som pågår mellan respektive medlemsstat och kommissionen. Att
            vi står upp för de regler som gäller har framgått för alla med
            all önskvärd tydlighet.
          </note>
          <note>
            Traineejobb inom äldreomsorgen
          </note>
          <note type="speaker">
            Anf. 41 PER RAMHORN (SD):
          </note>
          <note>
            Herr talman! Statsministern! Situationen inom äldreomsorgen är
            allvarlig på många håll i landet. Personalstyrkan har minskat
            kraftigt samtidigt som antalet äldre har ökat. Löneläget och viljan
            att börja arbeta i yrket är lågt.
          </note>
          <note>
            Sverigedemokraternas huvudsakliga åtgärd för att öka bemanningen
            inom vården och omsorgen är att ge kommunerna tillräckligt med
            resurser så att de kan erbjuda alla som arbetar ofrivillig deltid
            rätt till heltid. Socialdemokraternas lösning är så kallade traineejobb,
            vilket innebär att man ska tvinga in och snabbutbilda ett stort
            antal arbetslösa ungdomar så att de ska bli undersköterskor inom
            vården och omsorgen. Det handlar om ungdomar som tidigare inte
            visat något intresse för omsorgsyrket. De ska dessutom handledas
            av personal som redan är överbelastad och går på knäna.
          </note>
          <note>
            Ser inte statsministern, i likhet med flera berörda fackförbund,
            att det finns en överhängande risk att traineejobben kommer att
            få en negativ inverkan på löneutvecklingen, statusen på undersköterskeyrket
            och vårdkvaliteten?
          </note>
          <note type="speaker">
            Anf. 42 Statsminister STEFAN LÖFVEN (S):
          </note>
          <note>
            Herr talman! För regeringen är det viktigt att kunna visa våra
            äldre att vi tänker hålla generationskontraktet. Det som de äldre,
            som har gått före oss, har gett oss i form av välfärd och trygghet
            ska vi ge tillbaka. Därför gör regeringen i budgetpropositionen
            en reell satsning, inte minst på äldrevården. Om Sverigedemokraterna
            är mån a om äldrevården ska de också fundera på hur de agerar
            i budgetsammanhang. Det finns nämligen risk för att det inte blir
            av.
          </note>
          <note>
            Vad gäller traineejobb är det enkla svaret att vi vet att många
            ungdomar vill jobba inom äldreomsorgen. Jag har träffat flera
            som har sagt att de trodde att de inte ville jobba inom äldreomsorgen,
            men nu är de där och det är ett fantastiskt jobb.
          </note>
          <note>
            Vi vill med denna satsning lösa tre problem. För det första vill
            vi ta arbetslösa ungdomar från arbetslösheten och in i arbete.
            För det andra vill vi höja kvaliteten i välfärden. För det tredje
            vill vi hantera generationsskiftet i välfärden. Det är en bra
            lösning.
          </note>
          <note type="speaker">
            Anf. 43 PER RAMHORN (SD):
          </note>
          <note>
            Herr talman! Tack för svaret, statsministern! Jag beklagar ändå
            att statsministern inte tycks se riskerna med traineejobben.
          </note>
          <note>
            Genom min egen erfarenhet som undersköterska inom äldreomsorgen
            sedan 25 år tillbaka vet jag att omsorgsyrket är komplext. Det
            är betungande både fysiskt och psykiskt. Jag vet också att det
            krävs intresse, engagemang och en komplett utbildning för att
            ge brukarna och patienterna den vård och omsorg de har rätt till.
            Då duger inte den snabbutbildning som regeringen föreslår.
          </note>
          <note>
            När det gäller rätt till heltid vet jag att Socialdemokraterna
            i princip står bakom en reform, men man vägrar envist att skjuta
            till några pengar. Enligt riksdagens utredningstjänst skulle införande
            av rätt till heltid i offentlig sektor ge 25 000 helårsarbetskrafter
            och kosta drygt 5 miljarder årligen.
          </note>
          <note>
            Tror statsministern verkligen att 25 000 nya helårsarbetskrafter
            kan införas i kommunerna utan att kosta en enda krona?
          </note>
          <note type="speaker">
            Anf. 44 Statsminister STEFAN LÖFVEN (S):
          </note>
          <note>
            Herr talman! Det är sant att omsorgen är ett komplext område.
            Vi bygger traineejobben på det faktum att det finns ett avtal
            mellan parterna. Avtalet ligger klart. Det som den förra regeringen
            påbörjade med yrkesintroduktionsanställningar resulterade i få
            jobb. Det beror på att det finns för lite resurser. Vi lägger
            dit resurser just av det skälet att vi ska få arbetslösa ungdomar
            ur arbetslösheten in i jobb. Vi tar inte jobb från ungdomar som
            är i arbete. Här är det fråga om arbetslösa.
          </note>
          <note>
            Om SD månar om dessa frågor förstår jag inte riktigt agerandet
            just nu i Sveriges riksdag. Men det återkommer vi säkert till
            senare.
          </note>
          <note>
            Avtalen är en garant för att parterna har koll på vad som händer.
            Det är parterna som är överens om hur detta ska skötas med introduktion
            och allt det som hör därtill.
          </note>
          <note>
            Frågan om heltidsanställning är viktig. Därför kommer den i första
            hand att lösas inom avtalsramen.
          </note>
          <note>
            Regeringens syn på nedläggning av Bromma flygplats
          </note>
          <note type="speaker">
            Anf. 45 ANNIE LÖÖF (C):
          </note>
          <note>
            Herr talman! Statsministern! Ronneby, Sundsvall, Östersund, Växjö,
            Trollhättan, Ängelholm – listan över regionala flygplatser och
            orter runt om i landet som är beroende av Bromma flygplats kan
            göras lång. Bromma flygplats är en livsnerv, inte bara för Bromma
            utan också för företagsamhet och människor som bor runt om i hela
            landet – för industrin, för turismen och för människor som bor
            där. De landsbygdsfientliga förslagen från regeringen har haglat
            tätt den senaste tiden, till exempel lastbilsskatt och kraftiga
            skattehöjningar för bönder. Till listan kan vi nu lägga Bromma
            flygplats.
          </note>
          <note>
            Socialdemokraterna i Stockholms stad vill lägga ned flygplatsen,
            och Miljöpartiet i regeringen vill göra det. Vad regeringen, den
            samlade regeringen, vill är dock höljt i dunkel.
          </note>
          <note>
            Jag skulle vilja fråga statsministern: Stöder regeringen en nedläggning
            av Bromma flygplats? Har du Miljöpartiet med dig på detta?
          </note>
          <note type="speaker">
            Anf. 46 Statsminister STEFAN LÖFVEN (S):
          </note>
          <note>
            Herr talman! Det råder uppenbarligen ett missförstånd, också
            i Sveriges riksdag. Det har inte fattats något beslut om en nedläggning
            av Bromma flygplats.
          </note>
          <note>
            Den lokala majoriteten i Stockholms stad vill ta upp en diskussion
            eftersom de vill diskutera behovet av att bygga bostäder. Jag
            tror att alla kan ställa upp på att det finns ett starkt behov
            av att bygga bostäder, inte minst i detta område, på grund av
            den kraftiga tillväxten.
          </note>
          <note>
            Är det en legitim diskussion? Ja, jag tycker det. Frågan är om
            det är en legitim inställning för staten att säga: Vi har ett
            ansvar för att transporterna ska fungera i Sverige, både för människor
            och för varor, och vi tänker se till att göra det. Det är ett
            lika legitimt ansvar. Den här regeringen kommer aldrig att fatta
            sådana beslut som försvårar transporter av vare sig människor
            eller varor.
          </note>
          <note>
            Den rimliga lösningen är att vi, med det ansvaret, ser till att
            tillsätta en förhandlingsperson som får väga de intressena mot
            varandra och se hur vi kan både åstadkomma fler bostäder och se
            till att ha säkra transporter i Sverige.
          </note>
          <note type="speaker">
            Anf. 47 ANNIE LÖÖF (C):
          </note>
          <note>
            Herr talman! Svaret från regeringen är fortfarande höljt i dunkel.
            Ska Bromma flygplats läggas ned eller inte?
          </note>
          <note>
            Socialdemokraterna i Stockholms stad vill lägga ned flygplatsen
            före 2022. Miljöpartiet i regeringen vill också göra det. Jag
            ställer frågan igen: Vad tycker den samlade regeringen om Bromma
            flygplats?
          </note>
          <note>
            En annan fråga handlar om Förbifarten . Pausknappen fram till
            den 1 maj nästa år kommer att kosta skattebetalarna 1 miljard
            kronor för att Miljöpartiet och Socialdemokraterna inte kan komma
            överens. 1 miljard kronor är mycket pengar. Det är mer än många
            län i landet får för sina länsvägar under en hel tioårsperiod.
            Och det är lika mycket som staten lägger på de enskilda vägarna
            under ett helt år.
          </note>
          <note>
            Jag skulle vilja fråga Stefan Löfven , nu när 1 miljard tickar
            på: Vilka vägprojekt och järnvägsprojekt i landet kommer att behöva
            läggas ned på grund av att man ska betala förseningsavgiften på
            1 miljard för Förbifart Stockholm ?
          </note>
          <note type="speaker">
            Anf. 48 Statsminister STEFAN LÖFVEN (S):
          </note>
          <note>
            Herr talman! Det som jag och regeringen säger när det gäller
            Brommafallet är att om det nu finns motsatta intressen är det
            statens ansvar att se till att de intressena möts. Därför är det
            rimligt att staten, regeringen, tillsätter en förhandlingsperson
            som ska titta på hur detta kan lösas på bästa möjliga sätt. Det
            är inte detsamma som att Bromma ska läggas ned. Dra inga förhastade
            slutsatser! Det är detsamma som att vi ska se till att ha både
            utveckling av bostäder i denna region och transportlösningar för
            både Stockholm och hela landet som tillgodoser bra utveckling
            för både näringspolitik och arbetsmarknadspolitik.
          </note>
          <note>
            Samma sak gäller för Förbifarten . När Stockholms stad och Stockholms
            landsting nu får nya ledningar tycker vi att det även där är rimligt
            att diskutera om man vill ha nya förutsättningar för detta. Det
            är inte heligt för oss att det måste starta exakt den 1 maj. Vi
            vill se till att få ett snabbt, formellt avslut på ärendet. Vi
            får se på vilket sätt vi går snabbast framåt. Men det måste få
            en formell och korrekt hantering.
          </note>
          <note>
            Aborträtten och samvetsfrihet för sjukvårdspersonal
          </note>
          <note type="speaker">
            Anf. 49 JONAS SJÖSTEDT (V):
          </note>
          <note>
            Herr talman! Statsministern! För de flesta svenskar är aborträtten
            något självklart. I den här kammaren har den ett stabilt och massivt
            stöd. Kvinnor har rätt att bestämma över sina egna kroppar.
          </note>
          <note>
            I Kronobergs län har dock både Centerpartiet och Moderaterna
            röstat för ett förslag från Kristdemokraterna om att införa det
            som kallas samvetsfrihet. Innebörden av det är att sjukvårdspersonal
            ska kunna vägra att utföra aborter. Det är ett direkt försök att
            angripa aborträtten. Det är den strategi som abortmotståndare
            runt om i världen och i Europa följer, eftersom man vet att det
            är omöjligt att angripa aborträtten rakt av. Vi kan se det i Norge,
            i Sydeuropa och i andra länder.
          </note>
          <note>
            Frågan kommer snart att nå landstingsfullmäktige i Kronobergs
            län. Socialstyrelsen har svårt att svara på om det är lagligt
            eller inte. Men om det skulle visa sig att vi måste se över lagstiftningen
            för att värna aborträtten och stoppa den här typen av förslag,
            vilket jag tycker är rimligt, är regeringen i så fall beredd att
            ta ett sådant initiativ?
          </note>
          <note type="speaker">
            Anf. 50 Statsminister STEFAN LÖFVEN (S):
          </note>
          <note>
            Herr talman! Först får vi se vad utfallet blir. Det här är en
            principiellt mycket viktig diskussion. När det gäller svensk sjukvård
            och det vi kan erbjuda, också när det gäller aborter, ska alla
            få samma behandling, samma bemötande oavsett var i landet man
            befinner sig. Vi ska ha nationella regler för detta.
          </note>
          <note>
            Jag är bekymrad över att man börjar diskutera i den riktning
            som Jonas Sjöstedt ger uttryck för. Om den linjen ska fullföljas
            kommer vi nämligen snart att ha någon annan som inte vill behandla
            något annat och någon tredje som inte vill behandla det tredje.
            Det är inte bra. Vi ska ha nationella riktlinjer. Det innebär
            också att du ska bemötas på samma sätt oavsett vilket landsting
            du bor i.
          </note>
          <note>
            Låt oss nu först följa diskussionen. Sedan får vi se om det finns
            anledning att agera efter det.
          </note>
          <note type="speaker">
            Anf. 51 JONAS SJÖSTEDT (V):
          </note>
          <note>
            Herr talman! Jag vill tacka statsminister Stefan Löfven för svaret.
          </note>
          <note>
            Det här handlar just om tillgången till säker abort och om att
            det är en rättighet. Det är klart att man naggar den rättigheten
            i kanten om personalen vägrar att utföra den. Det kan man se av
            det faktiska resultatet också.
          </note>
          <note>
            Jag kan inte tolka statsministern på något annat sätt än att
            om olyckan skulle vara framme, om de borgerliga partierna gör
            det här och får göra det här, måste man se över hur vi ska kunna
            få en fungerande, likvärdig lagstiftning på området i hela landet.
            Ett sådant besked välkomnar jag.
          </note>
          <note type="speaker">
            Anf. 52 Statsminister STEFAN LÖFVEN (S):
          </note>
          <note>
            Herr talman! Jag kan bara konstatera att vi inte har någon annan
            ambition än att det ska finnas likvärdiga regler i vårt land.
            När vi står upp för en rättighet, exempelvis aborten, ska vi göra
            det även nationellt. Vi får som sagt var se vad utfallet av detta
            blir och sedan agera utifrån det.
          </note>
          <note>
            Jobben och regeringens politik
          </note>
          <note type="speaker">
            Anf. 53 JAN BJÖRKLUND (FP):
          </note>
          <note>
            Herr talman! Före valet sade Stefan Löfven i Sveriges Television
            om en ny regering som han skulle leda: Varje beslut som fattas
            ska prövas utifrån om de ger fler jobb eller ej .
          </note>
          <note>
            Han lade också till: Om jag får bilda regering kommer jag att
            kräva besked från varje statsråd om varje beslut innebär fler
            jobb eller ej .
          </note>
          <note>
            Sedan dess har den nya regeringen fattat beslut om halverat RUT-avdrag,
            höjda skatter på transporter, höjda skatter på gamla som jobbar,
            höjda skatter på unga som jobbar, att öppna för snabbstängning
            av kärnkraft, att öppna för stängning av Bromma flygplats och
            att öppna för att stoppa Förbifart Stockholm.
          </note>
          <note>
            Min fråga är: När Stefan Löfven frågade sina statsråd om detta
            leder till fler jobb eller inte, vad svarade de då?
          </note>
          <note>
            (Applåder)
          </note>
          <note type="speaker">
            Anf. 54 Statsminister STEFAN LÖFVEN (S):
          </note>
          <note>
            Herr talman! För någon som just har ingått i en regering som
            uppvisade sådana resultat när det gäller arbetslöshet på exakt
            den politik som Jan Björklund efterfrågar kanske det vore på sin
            plats med lite mer ödmjukhet.
          </note>
          <note>
            Ni efterlämnade högre arbetslöshet än när ni tillträdde, högre
            ungdomsarbetslöshet och högre långtidsarbetslöshet, Jan Björklund.
            En del av detta beror på exakt de åtgärder som du nu hänvisar
            till.
          </note>
          <note>
            Vårt svar är att vi behöver en annan politik. Det var också väljarnas
            besked. De fyra tidigare regeringspartierna tappade tillsammans
            10 procentenheter. Det var inget strålande betyg för den genomförda
            politiken.
          </note>
          <note>
            Vårt besked är att vi har en helhetslösning på detta. Vi måste
            se till att först investe ra rejält i både bostäder och infrastruktur,
            se till att vi har en näringspolitik som efterfrågar arbetskraft
            och inte minst se till att de människor som finns på arbetsmarknaden
            faktiskt kan ta de jobben. En nyckelfråga är att se till att vi
            lägger resurser på utbildningsdelen så att människor faktiskt
            kan ta jobben.
          </note>
          <note>
            Ja, det är en annan politik. Jag är helt övertygad om att den
            kommer att leda till lägre arbetslöshet.
          </note>
          <note type="speaker">
            Anf. 55 JAN BJÖRKLUND (FP):
          </note>
          <note>
            Herr talman! Det är anmärkningsvärt att statsministern upprepar
            detta. Sverige och hela världen har gått igenom den djupaste finanskrisen
            på 80 år. Under denna period har det skapats 340 000 nya jobb
            i Sverige.
          </note>
          <note>
            Sverige har minskat sin statsskuld under de här åren. Vi har
            byggt ut välfärden, och vi har sänkt skatterna för vanligt folk.
            Sverige går ju ut ur finanskrisen som en av västvärldens starkaste
            ekonomier. Sluta att baktala Sveriges situation, Stefan Löfven
            ! Det vinner du inget på.
          </note>
          <note>
            Sanningen är ju den att ni inte har satt jobben främst. Du har
            inte ställt frågan till dina statsråd om vad dessa åtgärder innebar
            för jobben. Då hade de förmodligen avrått från de åtgärderna.
            Det är ju andra saker som ni har satt främst.
          </note>
          <note>
            Det diskuteras nu i tidningsspalterna vilka som är de största
            sveken när det gäller Bromma, Förbifarten och allt vad det nu
            är. Jag vet inte om något av dem är det största sveket. Det största
            sveket är att ni, när det har kommit till kritan, har låtit Miljöpartiets
            antitillväxtlinje gå före jobben. Det är den nya regeringens största
            svek.
          </note>
          <note type="speaker">
            Anf. 56 Statsminister STEFAN LÖFVEN (S):
          </note>
          <note>
            Herr talman! Man baktalar inte om man talar om hur sanningen
            är. Den förra regeringen – i vilken Jan Björklund var vice statsminister
            – var fullt upptagen med att se till hur man skulle komma ur ett
            besvärligt budgetunderskott. Det lämnade man över till den nuvarande
            regeringen. Vi tänker t a oss ur det sakta men säkert.
          </note>
          <note>
            Men det kräver att fler människor kommer i arbete och att vi
            får fler arbetade timmar i ekonomin. Då går det inte att ha en
            situation där kanske uppemot 80 000 människor inte kan ta ett
            arbete av den enkla anledningen att de inte har fått rätt utbildning.
            De måste få utbildning.
          </note>
          <note>
            Det är av det skälet som regeringen satsar just på utbildningsmöjligheter.
            De som går i skolan nu, men också de som har kommit in i vuxenlivet,
            måste få den möjligheten. Det är av det skälet som vi satsar på
            extratjänsterna i välfärden. Det är av det skälet som vi satsar
            på traineejobben. Här finns en alldeles utmärkt möjlighet att
            se till att detta blir verklighet, så kan vi pröva något nytt
            i stället för det som prövades under åtta år och som inte befanns
            ha någon effektiv framgång.
          </note>
          <note>
            (Applåder)
          </note>
          <note>
            Vårdvalet
          </note>
          <note type="speaker">
            Anf. 57 GÖRAN HÄGGLUND (KD):
          </note>
          <note>
            Herr talman! Regeringen vill avskaffa människors rätt att välja
            vårdcentral genom vårdval.
          </note>
          <note>
            Häromdagen kom en rapport från Riksrevisionen, som jag antar
            att statsministern har tagit del av. Riksrevisionen bekräftar
            att vårdvalet har ökat tillgängligheten inom vården, någonting
            som har varit ett stort problem i många decennier. Det är ett
            stort framsteg.
          </note>
          <note>
            Riksrevisionen föreslår också att vårdvalet ska utvecklas för
            att bli ännu bättre. Jag utgår ifrån att Riksrevisionens rapport
            har fått regeringen att tänka till. Jag antar att det även för
            er framstår som väldigt oklokt att försöka avveckla det vårdval
            som Riksrevisionen menar borde utvecklas.
          </note>
          <note>
            Jag undrar därför: På vilket sätt kommer regeringen att ta vara
            på Riksrevisionens förslag om ett vidareutvecklat vårdval?
          </note>
          <note type="speaker">
            Anf. 58 Statsminister STEFAN LÖFVEN (S):
          </note>
          <note>
            Herr talman! Jag tror att Hägglund har läst rapporten lite väl
            fort. Man kan läsa den också på ett annat sätt. Den visar rätt
            så tydligt att tillgängligheten förbättrades innan vårdvalet infördes.
            Den påvisar också att det har blivit fler vårdcentraler, ofta
            i områden där det finns mindre vårdbehov, men färre vårdcentraler
            där det finns komplicerade och tyngre vårdbehov, ofta i fattigare
            områden.
          </note>
          <note>
            I rapporten påtalas också att den likvärdiga vården inte är någon
            likvärdig vård, därför att tillgängligheten i vården är beroende
            av om du har en lätt eller om du har en tyngre sjukdom, om jag
            ska uttrycka det enkelt.
          </note>
          <note>
            Här finns, precis som Hägglund säger, all anledning att läsa
            rapporten och dra slutsatser. En viktig principiell slutsats för
            vår del är att det inte i första hand ska vara företagen som avgör
            om man ska starta en vårdcentral eller inte, utan det borde rimligtvis
            finnas ett demokratiskt inflytande över den processen.
          </note>
          <note type="speaker">
            Anf. 59 GÖRAN HÄGGLUND (KD):
          </note>
          <note>
            Herr talman! Jag har läst och jag har förstått.
          </note>
          <note>
            De som har tagit del av regeringens förslag när det gäller avskaffat
            vårdval säger någonting annat. Handikappförbunden, Reumatikerförbundet,
            Vårdförbundet, Läkarförbundet, Psykologförbundet, sjukgymnaster
            ­ na, personalen och patienterna är emot regeringens förslag om
            att avskaffa vårdvalet, eftersom man ser att det skulle försvåra
            för vården att ha patienten i centrum.
          </note>
          <note>
            Alla säger inte nej. Det finns några som tycker att regeringen
            har ett bra förslag. Det finns rödgröna landstingspolitiker som
            jublar. Äntligen ska de få ta bort det vårdval som gett patienterna
            alldeles för mycket att säga till om.
          </note>
          <note>
            Jag förstår att regeringen gärna vill hålla sig väl med rödgröna
            landstingspolitiker, men har ni funderat något på om det skulle
            finnas något annat sätt att göra detta på än att avskaffa människors
            rätt att välja vårdcentral?
          </note>
          <note type="speaker">
            Anf. 60 Statsminister STEFAN LÖFVEN (S):
          </note>
          <note>
            Herr talman! Det är ju inte det som det är fråga om, att avskaffa
            människors rätt att välja vårdcentral. Det som gäller är huruvida
            företagen ensidigt ska få bestämma om man ska öppna en vårdcentral
            eller inte. Ska det finnas ett lokalt inflytande över den processen?
            Vi menar att det bör göra det.
          </note>
          <note>
            Det innebär att Hägglund inte behöver vara orolig. Inom de landsting
            där det finns en stark majoritet för detta kommer så att ske.
            Då får man själv bestämma det. Skulle man i något annat landsting
            tycka att det finns en annan ordning som är bättre måste man rimligen
            få välja det.
          </note>
          <note>
            Det kommer per automatik inte att innebära att man inte kan välja
            vårdcentral. I det fallet får demokratin avgöra det.
          </note>
          <note>
            Frågan står mellan å ena sida de som tycker att marknaden ska
            styra detta helt och hållet eller å andra sidan de som tycker
            att marknaden mycket väl kan finnas där under demokratisk kontroll.
          </note>
          <note>
            Ett stabilt järnvägssystem
          </note>
          <note type="speaker">
            Anf. 61 PIA NILSSON (S):
          </note>
          <note>
            Herr talman! Ännu finns det ingen vinter i sikte, men det står
            inte på. Härligt, tycker vissa. Förfärligt, anser andra, inte
            minst alla tågpendlare och godstransportörer, eftersom vinter
            ofta är synonymt med signalfel, isbelagda växlar, förseningar
            och inställda tåg.
          </note>
          <note>
            Den fråga som många av oss ställer, inte minst här i kammaren,
            på åhörarläktaren, på arbetsplatser och i näringslivet är om det
            kommer att bli ännu en kaotisk järnvägsvinter med stora förseningar
            och inställda tåg. Kan vi lita på att järnvägen fungerar när vintern
            väl anländer?
          </note>
          <note>
            Jag vill därför fråga statsministern vilka åtgärder regeringen
            har för avsikt att vidta för att skapa ett robustare och mer pålitligt
            järnvägssystem så att man undviker kaos vintertid. Vilket är statsministerns
            besked till landets alla tågpendlare och godstransportörer?
          </note>
          <note type="speaker">
            Anf. 62 Statsminister STEFAN LÖFVEN (S):
          </note>
          <note>
            Herr talman! Just transporterna – som tidigare här har diskuterats
            när det gäller Bromma – är ju en av de absolut viktigaste faktorerna
            för att vi ska kunna ha en arbetsmarknad som fungerar på riktigt.
            Därför finns det i det här fallet fler a sätt att lösa det på,
            att vi får större tillgång till transporter på lång sikt på järnväg
            och på annat. Inte minst måste vi få det som vi har att fungera.
          </note>
          <note>
            Av det skälet har regeringen tillfört 1,2 miljarder kronor för
            att förbättra järnvägsunderhållet. Infrastrukturministern har
            också kallat till sig de olika aktörerna för att höra sig för
            hur man förbereder för kommande vinter. Hur är det med växlarna?
            Hur är det med kontaktledningarna? Allt detta har gåtts igenom
            på ett systematiskt sätt.
          </note>
          <note>
            Efter de svar som infrastrukturministern har fått har hon uttryckt
            att hon känner en tillförsikt inför kommande vinter, men hon kan
            självfallet inte garantera att det inte blir förseningar, om det
            blir en extrem vinter med extremt mycket snöfall. Men det kommer
            att bli betydligt bättre.
          </note>
          <note>
            Etiska riktlinjer för svenska företag utomlands
          </note>
          <note type="speaker">
            Anf. 63 JONAS ERIKSSON (MP):
          </note>
          <note>
            Herr talman! Vi möts regelbundet av nyheter om hur olika företag
            agerar utomlands. Ibland agerar de som goda förebilder, men ibland
            också som det rent motsatta. Bland dessa företag har det funnits
            både privat ägda och offentligt ägda.
          </note>
          <note>
            Nyligen uppmärksammades företag som använder sig av förmånliga
            skatteregler i andra länder för att undvika att betala skatt i
            Sverige. Vi har också fått exempel på företag som köper råvaror
            i områden där människors rättigheter kränks.
          </note>
          <note>
            Under en längre tid har det i FN, i EU, i enskilda länder och
            inom näringslivsorganisationer arbetats med att ta fram etiska
            riktlinjer för företags agerande utomlands. Men det har snarare
            varit rekommendationer än bindande regler. De har visat sig inte
            vara fullt tillräckliga för att undvika de dåliga exemplen.
          </note>
          <note>
            Avser statsministern att ta några initiativ i det internationella
            arbetet för att uppmärksamma och stärka företagens möjligheter
            att ta socialt och miljömässigt ansvar i den globala ekonomin?
          </note>
          <note type="speaker">
            Anf. 64 Statsminister STEFAN LÖFVEN (S):
          </note>
          <note>
            Herr talman! Tack för frågan! Det är ett av de områden där regeringen
            tänker vara offensiv. Skälet till det är att vi måste se och förstå
            att vårt land är en viktig del i en global kontext som är helt
            annorlunda än för bara 20–30 år sedan. Därför har jag introducerat
            det som jag kallar Global new deal. Det innebär att vi måste ha
            en helt annan diskussion på global nivå. Vi måste diskutera hur
            vi får till en utveckling av den globala ekonomin som gynnar alla
            människor och missgynnar ingen. Det ska ske utifrån ekonomisk
            hållbarhet, ekologisk hållbarhet och inte minst social hållbarhet.
            Vi måste se till att regelverk som sluts inom exempelvis Världshandelsorganisationen,
            Världsbanken, IMF och andra stöder den typen av utveckling.
          </note>
          <note>
            Vad gäller dem som smiter från skatten kan jag säga att min uppfattning
            är att man ska göra rätt för sig. Också företag ska betala skatt.
            Nästa fråga är om det man gör i landet är olagligt. Om man tar
            emot skattemedel, inte minst härifrån, är det rimligt att man
            också betalar skatt.
          </note>
          <note>
            Utvecklingen av den svenska arbetsmarknaden
          </note>
          <note type="speaker">
            Anf. 65 EMIL KÄLLSTRÖM (C):
          </note>
          <note>
            Herr talman! Vi har uppenbarligen olika bilder av läget i den
            svenska ekonomin och på den svenska arbetsmarknaden. Jag och många
            med mig tycker att det är bra med 340 000 nya jobb, den högsta
            sysselsättningsgraden och den lägsta långtidsarbetslösheten i
            EU. Statsministern tycker inte det.
          </note>
          <note>
            Statsministern har dock ställt nya jobb i utsikt till följd av
            regeringspolitiken, men där verkar det råda delade meningar. Om
            vi läser budgetpropositionen , som Magdalena Andersson lagt fram
            , ser vi att där bland annat står: De skatteförslag som lämnas
            och aviseras i denna proposition kommer att bidra till att sysselsättningen
            och bnp dämpas.
          </note>
          <note>
            Det är en bild som jag och Alliansen delar. Det är klart att
            om man höjer skatterna på jobb och företagande blir det färre
            jobb och färre företag, och den mycket framgångsrika utveckling
            som Sverige haft de senaste åren riskerar att brytas.
          </note>
          <note>
            Är det statsministerns ord eller är det finansministerns ord
            som gäller vad beträffar utvecklingen på den svenska arbetsmarknaden
            framöver?
          </note>
          <note type="speaker">
            Anf. 66 Statsminister STEFAN LÖFVEN (S):
          </note>
          <note>
            Herr talman! Det är regeringens ord, och då är statsminister
            n s och finansministerns ord desamma.
          </note>
          <note>
            Det går inte att läsa ett recept till hälften och tro att det
            blir något, vare sig bullar eller mat. Man får läsa hela receptet.
            En tydlig utvärdering av den förra regeringens politik har visat
            att det var dyra åtgärder som infördes – arbetsgivaravgiften för
            unga och annat – och de har därför ifrågasatts.
          </note>
          <note>
            Javisst, det kan ha gett en del jobb, men det blev alldeles för
            dyrt. Då är rimligen sanningen den att om man tar bort det kan
            det bli en liten effekt i den riktningen, men när vi talar om
            skatter är det helt avgörande att vi talar om både skatters intag
            och vad de används till.
          </note>
          <note>
            I ett tidigare replikskifte gav jag det enskilda exemplet att
            om 80 000 människor går arbetslösa trots att företag och andra
            arbetsgivare skulle vilja anställa men inte hittar rätt utbildad
            personal är det en väl så viktig uppgift att se till att de arbetslösa
            får utbildning. Det är en av de åtgärder vi vidtar för de pengarna.
            Det kommer att leda till högre sysselsättning och lägre arbetslöshet.
          </note>
          <note>
            Förbifart Stockholm
          </note>
          <note type="speaker">
            Anf. 67 IDA DROUGGE (M):
          </note>
          <note>
            Herr talman! Statsministern har tidigare lovat att bygga Förbifart
            Stockholm eftersom den är så otroligt viktig för jobb och tillväxt
            i hela Sverige. Efter valet ändrades det till att gälla ifall
            Stockholms läns landsting och Stockholms stad inte ville omförhandla.
            Nu har det gått snart en hel vecka sedan landstinget svarade.
            De vill inte omförhandla. Det finns inget behov av det. Varje
            dag som gått sedan dess har kostnaderna tickat på, 4 miljoner
            kronor per dag. Statsministern gav landstinget vetorätt i frågan,
            och svaret var tydligt.
          </note>
          <note>
            Vad händer nu? Varför återupptas inte bygget av Förbifart Stockholm?
          </note>
          <note type="speaker">
            Anf. 68 Statsminister STEFAN LÖFVEN (S):
          </note>
          <note>
            Herr talman! Som jag sade tidigare tyckte regeringen att det
            var rimligt att avvakta de nya politiska ledningarna för Stockholms
            stad och Stockholms läns landsting så att de fick möjlighet att
            ge uttryck för sin uppfattning om ett så stort projekt innan det
            gick vidare. Därför fanns det all anledning att göra det uppehållet.
            Det är en legitim anledning.
          </note>
          <note>
            Därefter måste det hela processas och alla inblandade parter
            – Stockholms stad, landstinget och staten – diskutera om förutsättningarna
            för projektet är ändrade eller inte. När det behandlats formellt,
            vilket ännu inte skett, är det min uppfattning att vi inte ska
            förhala projektet helt i onödan. Men det måste få ske en formell,
            korrekt behandling av ärendet så att alla parter får uttala sig.
            Sedan får vi se hur vi går vidare.
          </note>
          <note>
            Omröstningen om statsbudgeten
          </note>
          <note type="speaker">
            Anf. 69 MARTIN KINNUNEN (SD):
          </note>
          <note>
            Herr talman! Omröstningen om statens budget närmar sig, och den
            är kanske mer intressant än på mycket länge. Det har sin bakgrund
            i att regeringen valt att inte förankra sin politik hos en majoritet
            av riksdagen. Samtidigt har man försökt göra ett stort nummer
            av att isolera Sveriges tredje största parti, men det kan inte
            sägas ha varit särskilt framgångsrikt mot bakgrund av den uppkomna
            situationen. Genom att agera på det sättet har statsministern
            försatt regeringen och landet i stort i ett mycket prekärt läge.
            Jag tycker inte att det är ett ansvarsfullt agerande.
          </note>
          <note>
            Min fråga till statsministern är därför hur statsministern ser
            på situa ­ tionen och hur statsministern tänker agera om regeringens
            budgetproposi ­ tion inte går igenom i riksdagen. Väljer statsministern
            i så fall att avgå?
          </note>
          <note type="speaker">
            Anf. 70 Statsminister STEFAN LÖFVEN (S):
          </note>
          <note>
            Herr talman! Vi fick regeringsmakten efter ett val som resulterade
            i ett nytt parlamentariskt läge. Vi tar det ansvaret. Vi lägger
            fram en budget i Sveriges riksdag som vi tror på och som vi anser
            har ett starkt innehåll vad gäller Sveriges utveckling. Det gäller
            såväl ungdomarna, skolan och människorna som vill gå till ett
            jobb som för att rädda klimatet och stärka välfärden.
          </note>
          <note>
            Det Sverigedemokraterna, som säger sig värna om Sverige, nu gör
            är att ägna lång tid åt osäkerhet. Det är inte för Sveriges väl
            utan antagligen för det strålkastarljus som Sverigedemokraterna
            verkar ha hamnat i. Det är sverigedemokrater som avgör hur de
            ska rösta, huruvida de ska rösta på att ta arbetslösa ungdomar
            ur arbetslöshet och in i arbete, om vi ska sänka skatten för pensionärerna
            så att den blir mer lik den som löntagarna har, om vi ska satsa
            på äldreomsorgen och på sjukvården. Det är Sverigedemokraternas
            beslut att rösta precis som de vill.
          </note>
          <note>
            (Applåder)
          </note>
          <note>
            Psykisk ohälsa bland unga
          </note>
          <note type="speaker">
            Anf. 71 LAWEN REDAR (S):
          </note>
          <note>
            Herr talman! Statsministern! Min fråga avser situationen för
            Sveriges unga. Alliansregeringen efterlämnade drygt 140 000 unga
            i arbetslöshet. Många av dem befinner sig i dag i långtidsarbetslöshet,
            och vi vet att det råder hårdare krav i skolan. Det har lett till
            en markant ökning av den psykiska ohälsan bland unga.
          </note>
          <note>
            Min fråga till statsministern är därför vilka satsningar regeringen
            avser att göra för att få bukt med ohälsan, särskilt den psykiska
            ohälsan, som ökat bland Sveriges unga.
          </note>
          <note type="speaker">
            Anf. 72 Statsminister STEFAN LÖFVEN (S):
          </note>
          <note>
            Herr talman! Dels vill vi öka satsningen på just det området
            inom sjukvården. Vi vill uppmärksamma det på ett helt annat sätt.
            Detsamma gäller skolhälsovården. Det kräver ett brett åtgärdsprogram.
          </note>
          <note>
            Det långsiktigt viktiga är att ungdomarna har framtidstro, och
            av det skälet koncentrerar vi stora resurser på just ungdomar.
            I skolan ska jag veta att jag har en mycket bättre chans att klara
            den. Jag får stöd och hjälp när jag behöver det redan i tidiga
            åldrar. Jag har bättre möjligheter att ta mig igenom grundskolan
            så att jag kommer in på gymnasieskolan. Om jag ges stöd att klara
            gymnasieskolan blir jag stark på arbetsmarknaden. Jag har större
            möjligheter att få en bostad eftersom det byggs bostäder.
          </note>
          <note>
            Alla dessa faktorer samlat har ett mycket viktigt symbolvärde
            och anger inriktningen för vår ungdomspolitik. Helheten är det
            viktiga. Ungdomar ska känna framtidstro och ha framtidshopp. Det
            löser inte marknaden. Det löser politiken.
          </note>
          <note>
            (Applåder)
          </note>
          <note>
            Ansvaret för den svenska polisen
          </note>
          <note type="speaker">
            Anf. 73 MARIA ABRAHAMSSON (M):
          </note>
          <note>
            Herr talman! Jag hoppas att min fråga är övergripande nog. Den
            handlar om svensk polis och ansvaret för den.
          </note>
          <note>
            Polisen står inför sin största omorganisation på 50 år. Vid årsskiftet
            får Sverige en ny samlad polismyndighet som ska ersätta dagens
            21 myndigheter, allt för att svensk polis ska bli effektivare,
            klara upp fler brott, göra medborgarna nöjdare.
          </note>
          <note>
            Jag är en varm anhängare av omorganisationen och trodde nog att
            varje justitieminister skulle vilja inkassera den åsyftade politiska
            poängen med en effektivare polis. Men mindre än ett halvår före
            sjösättningen av reformen, i samband med statsministerns regeringsbildning,
            flyttade statsministern över ansvaret för polisen till den nya
            inrikesministerposten. Justitieministern är befriad från ansvar
            för polisen.
          </note>
          <note>
            Det behöver inte vara fel, men omflyttningen av ansvaret reser
            en del frågor. Jag vill veta vad statsministern har för bevekelsegrunder
            till förändringen av ansvaret.
          </note>
          <note type="speaker">
            Anf. 74 Statsminister STEFAN LÖFVEN (S):
          </note>
          <note>
            Herr talman! Det är helt riktigt. Förändringen av polismyndigheterna
            är påbörjad. Vi har varit ense om att den är bra. Naturligtvis
            ska den nu sjösättas och ges bästa möjliga förutsättningar.
          </note>
          <note>
            Min bevekelsegrund för att göra denna omflyttning är att vi tror
            att det är bättre att vi samlar kompetens som har att göra med
            både polisiära uppgifter och andra närliggande uppgifter för att
            få en samordning av även de myndigheterna. Det är en sak att samordna
            de tidigare polismyndigheterna till en myndighet. Det är ett svar.
            Det andra är att vi behöver ha mer av samordning för att stärka
            rättssäkerheten och det arbete vi har att göra mot brottslighet
            och därmed också stärka landets inrikessäkerhet .
          </note>
          <note>
            Framtiden för fas 3
          </note>
          <note type="speaker">
            Anf. 75 HILLEVI LARSSON (S):
          </note>
          <note>
            Herr talman! Nästan 35 000 arbetslösa befinner sig i dag i fas
            3. Detta har blivit en slutförvaring där människor arbetar heltid
            utan att få lön. De enda som egentligen har tjänat på detta är
            vissa företag som helt och hållet kunnat försörja sig på fas 3
            och gjort miljonvinster.
          </note>
          <note>
            Det finns en tydlig skiljelinje här vad gäller om man ska behålla
            fas 3 eller inte. Trots det finns det nu en oro bland alla dessa
            människor som fortfarande är i fas 3. Vad kommer att hända? Kommer
            man att tvingas fortsätta? Ska fas 3 kanske till och med behållas?
            Därför skulle jag gärna vilja att statsministern svarar på vilken
            regeringens linje är när det gäller fas 3.
          </note>
          <note type="speaker">
            Anf. 76 Statsminister STEFAN LÖFVEN (S):
          </note>
          <note>
            Herr talman! Linjen är att fas 3 ska avslutas successivt. Det
            kommer inte att ske på ett år, utan det kommer att ta längre tid.
            Men avsikten är att människor som befunnit sig i långtidsarbetslöshet,
            eller ibland haft bra arbetsuppgifter men dåliga villkor och begränsade
            utbildningsmöjligheter, ska få möjlighet till bra och meningsfulla
            arbetsuppgifter enligt kollektivavtalsenliga villkor.
          </note>
          <note>
            Många av de här människorna behöver också utbildning. Det är
            därför vi satsar så brett på utbildning. Vi behöver ha många olika
            utbildningsmöjligheter. För en del kanske folkhögskola är det
            rätta svaret. För andra är det utbildning tillsammans med praktik.
            Det är därför vi tillför dessa extratjänster i välfärden. De ska
            syfta till att ge meningsfulla arbetsuppgifter enligt kollektivavtalsenliga
            villkor. Vi tänker även ge människor som i dag finns i fas 3 framtidshopp
            och framtidstro.
          </note>
          <note>
            (Applåder)
          </note>
          <note>
            Arbetsgivaravgiften för unga och anslaget till försvaret
          </note>
          <note type="speaker">
            Anf. 77 JOHAN FORSSELL (M):
          </note>
          <note>
            Herr talman! Statsministern! Vi upplever tyvärr ett alltmer oroligt
            omvärldsläge. Jag tänker såklart på Ukraina men också på vårt
            eget närområde. Mycket talar för att vi ser ett nytt normalläge.
          </note>
          <note>
            I valrörelsen fanns det en samsyn mellan Socialdemokraterna och
            Alliansen i de här frågorna. Försvarsberedningen enades om att
            öka anslaget till försvaret med 5,5 miljarder fram till 2024.
            Alliansen presenterade därtill en extra närtidssatsning. Socialdemokraterna
            gick ett steg längre och lovade att ramen redan 2018 skulle ligga
            900 miljoner kronor över det som Alliansen presenterat.
          </note>
          <note>
            Allt detta skedde före valet. När nu budgeten kom ganska nyligen
            noterade jag att regeringen anslutit sig till den ram som Alliansen
            hade presenterat före valet, men med en skillnad: Man gjorde också
            en höjning av ungdomsarbetsgivaravgifterna, vilket för försvaret
            innebär en årlig kostnad på ungefär 300 miljoner kronor.
          </note>
          <note>
            Hur kunde plus 900 miljoner före valet i realiteten bli minus
            300 miljoner efter valet?
          </note>
          <note type="speaker">
            Anf. 78 Statsminister STEFAN LÖFVEN (S):
          </note>
          <note>
            Herr talman! Jag delar uppfattningen att vi antagligen har ett
            nytt normalläge i vår närhet, med ökad spänning och ökad oro.
            Det är inget tillfälligt läge. Däremot finns det inget direkt
            militärt hot, men det är ett nytt läge.
          </note>
          <note>
            Det är av det skälet som försvarsministern nu utifrån Försvarsberedningens
            slutsatser arbetar fram en inriktningsproposition som ska föreläggas
            Sveriges riksdag någon gång under våren – jag kan inte säga något
            datum. Försvarsministerns och regeringens hela inriktning är att
            se till att få en helhetslösning där vi kommer brett överens över
            gränserna. Där finns även frågan om ungdomsarbetsgivaravgifter
            med.
          </note>
          <note>
            Detta måste ses i sin helhet. Vad behöver det göras för förstärkningar
            av beredskap, personalförsörjning och materiel? Låt oss diskutera
            det i samband med den propositionen, så är jag helt övertygad
            om att vi kommer överens om den nivå som ska vara rätt för Sverige.
            Det är viktigt att vi hittar en bred överenskommelse, inte minst
            i detta läge.
          </note>
          <note>
            Pensionärernas ekonomiska situation
          </note>
          <note type="speaker">
            Anf. 79 FREDRIK LUNDH SAMMELI (S):
          </note>
          <note>
            Herr talman! Jag träffar väldigt många pensionärer och människor
            som är på väg att gå i pension. En fråga som ofta dyker upp är
            oron för den egna ekonomin. Här inne vet vi att det är många faktorer
            som påverkar pensionerna.
          </note>
          <note>
            I veckan kom Arbetsmiljöverket med en ny rapport som pekar på
            att väldigt många yrkesgrupper, inte minst många tjänstemän, aldrig
            kommer att orka jobba fram till 65. Det är någonting som kommer
            att påverka deras pensioner resten av deras liv.
          </note>
          <note>
            Min fundering är vilket besked statsministern har till landets
            pensionärer och blivande pensionärer.
          </note>
          <note type="speaker">
            Anf. 80 Statsminister STEFAN LÖFVEN (S):
          </note>
          <note>
            Herr talman! Det här är en viktig fråga för arbetsmarknaden.
            Hur får vi fler människor att orka ett helt arbetsliv? Det har
            betydelse för landets samlade inkomster. Självfallet har det också
            betydelse för de individer som arbetar hur mycket de lyckas skrapa
            ihop till pensionen.
          </note>
          <note>
            Regeringen har varit väldigt tydlig efter de tragiska dödsolyckorna
            med byggnadsarbetare och de fyra dödsolyckor som skedde före det.
            Till dödsolyckorna kan läggas att många människor inte orkar utan
            stressas sönder och får sluta för tidigt. Vi ska ha en nollvision
            för dödsfall.
          </note>
          <note>
            Vi ska också ge mer resurser till Arbetsmiljöverket, vilket gör
            det möjligt att arbeta mer förebyggande. Vi ska ge mer resurser
            till arbetslivsforskning, vilket gör att vi kan ta fram lösningar
            för att undvika att människor slits ut i sitt arbetsliv. Avslutningsvis
            kommer vi att lägga mer resurser på samarbete mellan parterna.
            Jag är helt övertygad om att det är parterna som ska finna de
            bästa lösningarna för att människor ska orka ett helt arbetsliv.
          </note>
          <note>
            (Applåder)
          </note>
          <note type="speaker">
            Anf. 81 ANDRE VICE TALMANNEN:
          </note>
          <note>
            Jag tackar statsministern och övriga deltagare i frågestunden
            och förklarar härmed statsministerns frågestund avslutad.
          </note>
          <note>
            Ajournering
          </note>
          <note>
            Kammaren beslutade kl. 14.47 på förslag av andre vice talmannen
            att ajournera förhandlingarna till kl. 14.50.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.50.
          </note>
          <note>
            § 9 (forts . från § 7) Svar på interpellationerna 2014/15:35,
            36, 56, 73, 74 och 97 om Bromma flygplats
          </note>
          <note type="speaker">
            Anf. 82 ANN-CHARLOTTE HAMMAR JOHNSSON (M):
          </note>
          <note>
            Herr talman! Nu har vi precis lyssnat på statsministerns frågestund.
            Innan den stunden tog vid fick min partikamrat Jonas Jacobsson
            Gjörtler veta att vi skulle kunna få svar av statsministern i
            frågan om Bromma flygplats. Det svaret lyser dock med sin frånvaro.
            Vi fick inte något svar.
          </note>
          <note>
            Mycket har redan sagts i interpellationsdebatten. Det är ändå
            viktigt att än en gång påtala att Bromma flygplats är en nationell
            angelägenhet. Alla regioner hänger ihop, och däribland min egen
            hemregion Skåne.
          </note>
          <note>
            Bromma är ett nav. Varje dag pendlar många människor till och
            från Stockholm. Som tidigare nämnt s finns peakar . Det sker i
            största utsträckning på morgnar och kvällar, och det är jätteviktigt
            för vårt näringsliv.
          </note>
          <note>
            Samtidigt som vi har diskussionen om Bromma talas det om byggandet
            regionalt. Det är väldigt tomt på lösningar. Om man har ambitionen
            att ta bort en del i någo n t ing som stöder ett näringsliv och
            som är oerhört viktigt för att det ska fungera måste man först
            lägga till någonting innan man kan ta ifrån.
          </note>
          <note>
            Det kommer ingen annan lösning. Det man säger är att Arlanda
            ska ta över. Arlanda är redan trångbott och har samma peakar .
            Som min partikamrat Jessica Rosencrantz påtalade handlar det om
            att kunna arbeta utåt. Exportlandet Sverige är väldigt beroende
            även av utrikestrafik.
          </note>
          <note>
            Nu har vi inte miljöpartisten från den tidigare debatten på plats
            i kammaren. Jakop Dalunde talade om målkonflikter. Men man måste
            se hela bilden. Det går inte att stänga en del och bromsa Sveriges
            utveckling för näringslivet.
          </note>
          <note>
            Därför återstår frågorna: Vad vill regeringen med Bromma flygplats?
            Vilka effekter anser infrastrukturministern att en stängning av
            Bromma ger i form av jobb som försvinner, jobb som ni säger er
            värna så mycket? Var finns debattörer ute i landet från S-sidan?
            Jag ser nu att Rikard Larsson står på tur. Det ska bli intressant
            att höra hans inlägg.
          </note>
          <note type="speaker">
            Anf. 83 RIKARD LARSSON (S):
          </note>
          <note>
            Herr talman! Först har jag en reflexion om diskussionen. Det
            har varit en väldigt lång och detaljerad diskussion om en fråga
            som kommer att diskuteras om en eventuell begäran inkommer och
            om det i sin tur eventuellt skulle kunna leda till att några förslag
            kommer fram. Det är viktigt att ha med sig det i grunden.
          </note>
          <note>
            Några förslag om att lägga ne d Bromma finns inte. Regeringen
            har inte lagt fram några förslag om att lägga ne d Bromma. Diskussionen
            är intressant och säkert viktig. Men det är bra att ha utgångspunkten
            med sig att det inte finns något beslut eller förslag om beslut
            att lägga ned Bromma.
          </note>
          <note>
            Herr talman! Med det sagt är det många som kan vittna om bra
            förbindelser mellan Stockholm och övriga landet. Det gäller inte
            minst för företagens möjligheter att finnas och verka i alla regioner.
            Med den utgångspunkten är det viktigt att se diskussionerna om
            Bromma i ett större infrastruktursammanhang.
          </note>
          <note>
            Vi behöver bra flygförbindelser. Men vi behöver också bra och
            framför allt bättre och mer pålitliga tågförbindelser. De behoven
            ska inte ställas mot varandra utan ses som delar och komplement
            i ett sammanhållet trafiksystem. Därför är det viktigt att Brommadebatten
            sker utifrån hur vi får bättre förbindelser till Stockholm i stort.
          </note>
          <note>
            Det är också viktigt att se andra perspektiv. Det är klart att
            den nya majoriteten i Stockholms stadshus funderar över sitt uppdrag
            och sin stads förutsättningar. Det gäller ur transportperspektivet,
            miljöperspektivet och bostadsperspektivet.
          </note>
          <note>
            Vi måste kunna se och diskutera alla de sakerna samtidigt. Gustaf
            Hoffstedt var inne på den frågan och krävde egentligen att Stockholms
            stads politiker också skulle ta ansvar för hela landet. Jag tror
            inte att man ska lägga det uppdraget på Stockholms stads politiker.
            Det är däremot viktigt att regeringen tar ansvar för hela landet.
          </note>
          <note>
            Jag som skåning känner mig trygg utifrån min hemregions förutsättningar
            att d et är jobb och utveckling som står i cent rum för regeringens
            politik. Med den insikten tror jag att förutsättningarna är goda
            för att få både en positiv jobbtillväxt, en framtidsinriktad klimatpolitik
            och en bättre situation på bostadsmarknaden i Stockholm och övriga
            delar av landet.
          </note>
          <note>
            Man ska komma ihåg att dessa politiska områden – miljöpolitiken,
            bostadspolitiken och jobbpolitiken – också har det gemensamt att
            de var bland de största misslyckandena under den nu avgångna borgerliga
            regeringens tid. Jag är övertygad om att det går att kombinera
            dessa områden. Men då måste man åtminstone öppna för en diskussion
            om eventuella förändringar i befintlig struktur.
          </note>
          <note type="speaker">
            Anf. 84 Statsrådet ANNA JOHANSSON (S):
          </note>
          <note>
            Herr talman! I tidigare inlägg har det påståtts en ganska lång
            rad olika saker. Bland annat har det påståtts att det är Stockholms
            kommun som ska fatta beslut i frågan, att det har framkommit nya
            saker i interpellationssva ret som inte har sagts tidigare och
            att det har utse tts en förhandlingsperson. Inget av dessa påståenden
            är sant . Det är viktigt för frågans hantering att vi åtminstone
            har samma utgångspunkter när vi diskuterar.
          </note>
          <note>
            Det är fullständigt självklart att Stockholms kommun inte själv
            äger frågan. Hade det varit så att Stockholms kommun hade rådighet
            över frågan hade det inte funnits någon anledning för regeringen
            att över huvud taget befatta sig med frågeställningen. Då hade
            kommunen ägt frågan fullt och fast.
          </note>
          <note>
            Vi har inte från regeringens sida för avsikt att förhandla med
            kommuner om saker som kommunerna själva har rådighet över. Däremot
            tycker regeringen att det är viktigt för kommuner och landsting
            runt om i Sverige där det finns gemensamma intressen eller gemensamma
            konflikter att vi möter de kommuner och landsting som önskar samtala
            med regeringen om olika gemensamma utmaningar.
          </note>
          <note>
            Om det är så att någon kommun, Stockholms kommun eller någon
            annan, kommer med en framställan till regeringen att diskutera
            citynära flygplatsmark för bostadsändamål är regeringen beredd
            att möta den begäran med att tillsätta en förhandlingsperson.
            Det är vad som står i svaret, det som stått i alla mina tidigare
            svar, och det är regeringens hållning i frågan.
          </note>
          <note>
            Det innebär också att regeringen inte har tagit ställning till
            eller begärt en utredning av vilka konsekvenser en stängning av
            Bromma skulle få för jobb och utveckling. Det finns ännu inte
            något sådant förslag att ta ställning till. Däremot är det självklart
            så att om det kommer till en förhandling kommer de effekterna
            och de konsekvenserna att belysas. Det är regeringens fokus i
            den här frågan.
          </note>
          <note>
            Interpellanterna har ställt frågan: Vad vill egentligen regeringen?
            Regeringen vill att det ska finnas fungerande hållbara transporter
            från Sveriges alla landsdelar till och från Stockholm. Det är
            regeringens hållning i frågan. Om det i en framtid kommer att
            innebära att den trafiken ska ske till och från Bromma eller någon
            annanstans får framtiden utvisa.
          </note>
          <note>
            Målet att det ska finnas transportmöjligheter för alla delar
            av Sverige till och från Stockholm är fokus. Det är viktigt för
            näringslivet, företag och andra runt om i landet att det finns
            möjlighet att på ett smidigt och bra sätt ta sig till och från
            Stockholm. Det är regeringens fokus i frågan.
          </note>
          <note>
            Jag har inte hört någon här i kammaren eller någon annanstans
            i debatten hävda att man ska lägga ned inrikesflyget. Jag har
            heller inte hört någon föreslå att man ska åka tåg från Gotland,
            varken till Stockholm eller någon annanstans. Det finns naturliga
            skäl till det.
          </note>
          <note>
            Inrikesflyget kommer att ha en viktig roll i de framtida transportsystemen.
            Men av hållbarhetsskäl behöver vi flytta över en del trafik från
            flyg till tåg och bygga ut järnvägssystemen så att de blir ett
            bättre och mer konkurrenskraftigt alternativ. Det betyder inte
            att inrikesflyget inte kommer att finnas kvar och fylla en viktig
            funktion, men fördelningen mellan olika trafikslag kommer att
            behöva förändras, och vi kommer också att behöva ha ett flyg som
            utvecklas i mindre miljöpåverkande riktning.
          </note>
          <note>
            Vi måste inse att de olika politikområdenas mål behöver samverka.
            Man kan inte ställa jobb och miljö mot varandra. Vi måste se till
            att ha en hållbar miljö och en hållbar utveckling för jobbtillväxt
            i hela landet. Det är regeringens inställning.
          </note>
          <note type="speaker">
            Anf. 85 LENA ASPLUND (M):
          </note>
          <note>
            Herr talman! Statsrådet säger att det ska finnas transportmöjligheter
            till och från Stockholm. Det är gott så, men vad menas då med
            transportmöjligheter? I dag går det att åka tåg från Sundsvall
            till Stockholm. Det tar tre timmar och 40 minuter. Är det en transportmöjlighet?
            Ja, det är det. Är det en reell möjlighet om man ska på ett möte
            i Stockholm över dagen? Nej, det är det inte.
          </note>
          <note>
            Jag hade under valrörelsen en debatt med en miljöpartist som
            sitter i sitt partis styrelse, så jag tror att det han sade är
            sanktionerat. Han ville att man skulle införa en flygskatt. På
            så sätt skulle man minska flygandet, för då har folk inte råd,
            och det tränger ut flyg från Arlanda så att man kan lägga ned
            Bromma. Då vill jag fråga statsrådet: Är detta er uppfattning
            också? Om man fördyrar flygandet så att man inte har råd att resa
            kommer vi ju att få färre flygresor, och då kanske det räcker
            med bara en flygplats. Det skulle vara mycket olyckligt, anser
            jag, och det skulle slå väldigt hårt mot vanliga människors möjligheter
            att resa, både inom och utom landet, på semester eller för att
            besöka släkt och vänner. Det känns inte helt rätt.
          </note>
          <note>
            Sedan har jag en sista fråga. Det finns stor oro i flygbranschen.
            Många piloter vittnar om att de känner oro och börjar söka sig
            utomlands för att svensk flygpolitik inte riktigt håller måttet
            längre. Då frågar jag statsrådet: Vad säger ni till dessa oroliga
            piloter? Kan de känna sig säkra på att det finns en arbetsmarknad
            med jobb för dem här i Sverige?
          </note>
          <note type="speaker">
            Anf. 86 JONAS JACOBSSON GJÖRTLER (M):
          </note>
          <note>
            Herr talman! Det finns många bedömare som har sett på flygplatserna
            runt om i landet och hur beroende de är av kopplingen till just
            Bromma. Enligt Stockholms Handelskammare är det ett antal flygplatser
            som också skulle hotas av nedläggning om Bromma läggs ned. Det
            handlar om Ängelholm, Halmstad, Växjö, Kalmar, Trollhättan och
            Sundsvall-Timrå. Det är alltså stora delar av landet som direkt
            riskerar att få sin koppling till huvudstaden helt bortplockad
            om man skulle avveckla Bromma.
          </note>
          <note>
            Rikard Larsson verkade anse att den här frågan närmast är hypotetisk.
            Han säger att det kanske finns ett förslag och att det kanske
            skulle vara aktuellt och så vidare. Nu vill den rödgröna majoriteten
            i Stockholms stad lägga ned Bromma till år 2022. Det innebär att
            frågan inte är särskilt hypotetisk. Två av landets regeringspartier
            ingår i denna styrande koalition.
          </note>
          <note>
            Det är väl anständigt att begära att regeringen faktiskt ska
            kosta på sig att ha en uppfattning i den här frågan. Jag undrar
            fortfarande: Vad vill regeringen?
          </note>
          <note>
            Stefan Löfven sade tydligt i valrörelsen: Bromma ska inte avvecklas,
            utan Bromma ska finnas kvar. Miljöpartiet säger dock något helt
            annat. De säger att Bromma ska avvecklas. Den fråga vi alla ställer
            oss är: Vad är det som gäller? Vad vill regeringen? Vilken är
            regeringens uppfattning när det gäller Bromma flygplats?
          </note>
          <note type="speaker">
            Anf . 87 GUSTAF HOFFSTEDT (M):
          </note>
          <note>
            Herr talman ! Statsrådet påstod tidigare att vi i Moderaterna
            inte antog de svåra utmaningarna med miljöpolitik och bostadspolitik.
            Jag tycker att mina partivänner i hög grad har visat att vi tar
            frågorna på allvar och att man ger viktiga svar på hur man ska
            utveckla de områdena.
          </note>
          <note>
            Jag försökte bland annat påpeka att om Arlanda är den enda flygplatsen
            innebär det en dramatiskt ökad miljöbelastning. Jakop Dalunde
            från Miljöpartiet menade då att en lösning på detta kunde vara
            att använda större flygplan, alltså jetplan. Det kan låta bestickande
            att använda stora flygplan, men det är långt ifrån givet att det
            skulle vara bättre för miljön. På korta flygsträckor är det tvärtom
            ofta mindre, så kallade turbopropplan som belastar miljön i väsentligt
            mindre utsträckning.
          </note>
          <note>
            Jakop Dalunde sade också att det i dag är enkelt att resa till
            och från Arlanda för en rimlig penning. Jag är inte säker på att
            de som inte är riksdagsledamöter eller statsråd upplever det som
            en rimlig penning när de sätter sig på Arlanda Express. Kostnaden
            för den enskilda människan är något som vi också måste väga in.
            Vi som har förmånen att vara riksdagsledamöter eller statsråd
            betalar sällan våra flygresor själva, men vanliga människor gör
            det alldeles säkert.
          </note>
          <note>
            Statsrådets partivän Suzanne Svensson var en av dem som arrangerade
            den angelägna flygfrukosten häromdagen. Hon påpekade att när hon
            reste från Blekinge innan det fanns flera flygplatser betalade
            hon 6 000 kronor tur och retur. Då försvinner resandet fullständigt
            för vanliga människor. De har då inte möjlighet att röra sig i
            vårt vackra land.
          </note>
          <note type="speaker">
            Anf. 88 TINA GHASEMI (M):
          </note>
          <note>
            Herr talman! En fråga som vi ännu inte har berört är försvaret
            och Sveriges beredskap. En nedläggning av Bromma kommer att påverka
            även flera regionala flygplatser, och det skulle även få konsekvenser
            för svensk beredskap. Försvarsmakten förfogar i dag över ett begränsat
            antal militära flygplatser. Planeringen utgår från att man kan
            behöva komplettera med civila flygplatser när så behövs.
          </note>
          <note>
            Konsekvenserna av en nedläggning av Bromma och hur det påverkar
            beredskapen och möjligheten att använda civila flygplatser är
            ännu inte kartlagda. Att regeringen öppnar för en stängning utan
            att ha utrett vilka konsekvenser det kan få är oroväckande.
          </note>
          <note>
            Det som har framkommit i debatten är att ni inte bara öppnar
            för en avveckling av Bromma utan att ni också menar att det finns
            risk för att ni kommer att avveckla andra regionala flygplatser.
            Vice statsminister Åsa Romson var ute i medierna och gav beskedet
            att Linköping, Uppsala och Jönköping kan stå på tur. I Uppsala
            finns Ärna flygplats. Det är den sista militära flygbas som finns
            kvar för Stockholmsområdets luftförsvar.
          </note>
          <note>
            Jag undrar: Är det detta som är regeringens uppfattning?
          </note>
          <note type="speaker">
            Anf . 89 JESSICA ROSENCRANTZ (M):
          </note>
          <note>
            Herr talman ! Regeringens första dagar brukar man prata om som
            ganska avgörande. Ändå landade en relativt tom propositionslista
            i vår brevlåda häromdagen. Kombinerat med icke-beskedet om förbifartsfrågan
            och Brommafrågan blir man en aning fundersam när det gäller vad
            som står på agendan. Men stopp, utredning och tystnad blir ju
            svaret om man är oförberedd när man tillträder som regering.
          </note>
          <note>
            Men, herr talman, frågan om Bromma flygplats är för viktig för
            att man ska dribbla bort den, mörka den och skapa osäkerhet kring
            den. 24 000 jobb är hotade runt om i landet. Tillväxt och utveckling
            står på spel runt om i Sverige. I EU:s till ytan tredje största
            land behöver vi fungerande flygförbindelser. Den före detta infrastrukturministern,
            Catharina Elmsäter-Svärd, sade: Sveriges transportsystem behöver
            mer av allt. Vi behöver inte mindre, och vi behöver inte lägga
            ned Bromma flygplats.
          </note>
          <note>
            Herr talman! Tro det eller ej , men jag har inte för vana att
            citera Olof Palme på löpande band, men det ter sig som att jag
            kommer att göra det en hel del under de kommande fyra åren, inte
            bara i Brommafrågan, men onekligen också här. Politik är ju att
            vilja. Då ställer jag mig frågan: Hvad vilja Socialdemokraterna?
          </note>
          <note>
            Socialdemokraterna i Stockholm, med sin rödgrönrosa koalition,
            säger mycket riktigt att man faktiskt vill stänga Bromma. Ett
            förslag finns alltså på dagordningen. Men regeringen säger inte
            motsatsen. Regeringen säger inte att man vill behålla Bromma.
          </note>
          <note>
            Jag beklagar, herr talman, att Stockholms socialdemokrater vill
            avveckla Bromma. Regeringen ger inte besked. Det tycks som att
            Alliansen är det enda alternativ i svensk politik som är tydligt
            med att Bromma flygplats ska bevaras.
          </note>
          <note type="speaker">
            Anf. 90 ANN-CHARLOTTE HAMMAR JOHNSSON (M):
          </note>
          <note>
            Herr talman! Ja, detta kan inte nog påtalas. Sverige har fått
            en uppfattning. Signalerna har varit tydliga. Som Jessica Rosencrantz
            precis berättade har Stockholms stad sagt: Vi vill inte ha Bromma
            flygplats. Och regeringen ger inget svar.
          </note>
          <note>
            De signalerna ger osäkerhet. Det är tomma svar som leder till
            att det kostar pengar. Det blir sämre tillväxt. Näringslivet stannar
            upp, och jobben blir färre.
          </note>
          <note>
            Lena Asplund har dessutom varit inne på familjerna. Det är en
            feministisk regering som vill öka avstånden för familjer. Om det
            blir dyrare och om mindre flygplatser riskerar att läggas ned
            blir det svårare för alla de barn och barnbarn som åker med flygen
            för att träffa sina föräldrar och andra anhöriga.
          </note>
          <note>
            Det här vittnar om ett icke-svar som leder till osäkerhet. Just
            nu är osäkerheten om vad som ska hända väldigt stor. Vad blir
            svaret?
          </note>
          <note type="speaker">
            Anf. 91 RIKARD LARSSON (S):
          </note>
          <note>
            Herr talman! Jag förstår att framför allt Moderaterna har ett
            behov av att angripa regeringens jobbpolitik. Det var ju det största
            misslyckandet som man själv stod för under sina åtta år vid regeringsmakten.
            Därför förstår jag att den ena regionala företrädaren efter den
            andra kommer upp i talarstolen och säger: Nu lägger ni ned Bromma.
          </note>
          <note>
            Men man kan titta på vad som verkligen har hänt och vad som verkligen
            har sagts. Även det beslut som ni hänvisar till, som handlar om
            Stockholms stad, är ett beslut som villkoras av att det inte ska
            få negativa effekter för jobb och utveckling i Stockholmsregionen.
          </note>
          <note>
            Vad regeringen gör och vad jag känner mig trygg med är att de
            säger: Nej, det är inte bara Stockholmsregionen. Det är också
            de andra regionerna i Sverige. Det innebär att de säger: Vi är
            beredda att titta på lösningar om kommuner vill hitta lösningar
            där man kan kombinera bostadsbyggande, bra miljöpolitik, bra transporter,
            jobb och utveckling. Då är vi beredda att titta på det.
          </note>
          <note>
            Det beskriver ni som att beslut har fattats om att lägga ned
            Bromma flygplats. Det är inte sant.
          </note>
          <note type="speaker">
            Anf. 92 Statsrådet ANNA JOHANSSON (S):
          </note>
          <note>
            Herr talman! Jag hade egentligen inte behövt få ordet igen efter
            Rikard Larssons avslutning. Men jag vill ändå påpeka att jag tidigare
            nämnde att regeringens mål och vad regeringen vill i den här frågan,
            och vad Socialdemokraterna vill, är att det ska gå smidigt att
            ta sig mellan Stockholmsregionen och andra regioner i Sverige.
          </note>
          <note>
            Om man funderar över om det i dag är möjligt att ersätta inrikesflyget
            med tåg kan jag säga att jag redan i mitt förra inlägg sade: Nej,
            det är det inte. Inrikesflyget kommer att ha en given plats i
            vårt transportsystem även framöver. Men det finns delar där man
            i dag flyger där det med en utbyggd järnväg mycket väl skulle
            kunna gå att ersätta en del flygtrafik med järnvägstrafik.
          </note>
          <note>
            På den raka frågan om man behöver flytta utomlands om man vill
            jobba som pilot är svaret nej. Det kommer att finnas en stor marknad
            för flyget i Sverige även framöver. Det som är hotet i den delen
            handlar nog mer om lönedumpning och illojala konkurrensvillkor
            på den här marknaden. Det finns nämligen en baksida med låga priser,
            och det är att det är någon som betalar för det låga priset. Det
            finns en väldigt oroande utveckling som jag inte tänker gå djupare
            in på i den här interpellationsdebatten, för det hör inte hemma
            här. Men jag är uppriktigt bekymrad över de konkurrensvillkor
            som svenskt flyg utsätts för och som inte gynnar en god utveckling
            av svenskt flyg framöver.
          </note>
          <note>
            Regeringen har inte fattat något beslut om att stänga Bromma
            och har inte något förslag på bordet om att stänga Bromma. Vi
            har inte tagit reda på vilka konsekvenser en sådan stängning skulle
            innebära eftersom vi ännu inte har något sådant förslag att bereda.
          </note>
          <note>
            Det budskapet är det nog väldigt viktigt att investerare och
            företag runt om i Sverige får med sig. Jag tror nämligen att oron,
            som en del i den här salen bidrar till att sprida runt om i vårt
            land, i sig hotar tillväxten. Jag tycker att vi har ett gemensamt
            ansvar för att sprida rätt information och inte desinformation.
          </note>
          <note>
            Överläggningen var härmed avslutad.
          </note>
          <note>
            § 10 Svar på interpellation 2014/15:66 om fast förbindelse mellan
            Helsingborg och Helsingör
          </note>
          <note type="speaker">
            Anf. 93 Statsrådet ANNA JOHANSSON (S):
          </note>
          <note>
            Herr talman! Jonas Jacobsson Gjörtler har frågat mig om Karin
            Svensson Smiths uttalande i SVT:s Sydnytt nyligen, att det inte
            är aktuellt med en fast förbindelse mellan Helsingborg och Helsingör,
            är förankrat hos och sanktionerat av mig och regeringen. Jonas
            Jacobsson Gjörtler har också frågat mig hur jag ser på behoven
            av och förutsättningarna för en fast förbindelse mellan Helsingborg
            och Helsingör och om jag avser att fullfölja det arbete som tidigare
            regering initierat i frågan, det vill säga med inriktning på beslut
            under innevarande mandatperiod.
          </note>
          <note>
            Låt mig inledningsvis bara nämna att det är riksdagsledamöterna
            själva som står för sina uttalanden.
          </note>
          <note>
            Regeringen har inte tagit ställning till behovet av en ny fast
            förbindelse över Öresund. Å ena sidan har befintlig Öresundsbro
            kapacitetsproblem, vilket gör den sårbar för händelser som dåligt
            väder, fel på järnvägen och olyckor. Å andra sidan är en ny förbindelse
            förknippad med betydande kostnader och förutsätter ett stort engagemang
            från dansk sida. Jag noterar att den förra regeringen senast i
            juli 2014 gjorde likartade bedömningar i kommittédirektivet 2014:106,
            Utbyggnad av nya stambanor samt åtgärder för bostäder och ökad
            tillgänglighet i storstäderna .
          </note>
          <note>
            Regeringen avser att under 2016 återkomma till riksdagen med
            förslag om de ekonomiska ramarna för infrastrukturområdet avseende
            nästa planperiod , 2018 – 2029. Fastställelsebeslut av en ny tolvårig
            nationell plan tas sannolikt av regeringen 2018. I samband med
            det arbetet kommer regeringen att bedöma förutsättningarna för
            vilka projekt som ryms respektive inte ryms i den nationella planen.
          </note>
          <note>
            Regeringens arbete vägleds bland annat av målet att Sverige ska
            uppnå EU:s lägsta arbetslöshet år 2020. Samtidigt ska Sverige
            vara en global förebild i klimatomställningen. Viktiga frågor
            som regeringen prioriterar är därför generellt bättre fungerande
            och hållbara gods- och persontransporter i hela landet samt minskad
            miljö- och klimatpåverkan. Mot denna bakgrund föreslår regeringen
            i budgetpropositionen för 2015 att ca 5 miljarder kronor tillförs
            underhållet av våra järnvägar under mandatperioden 2015 – 2018.
          </note>
          <note type="speaker">
            Anf. 94 JONAS JACOBSSON GJÖRTLER (M):
          </note>
          <note>
            Herr talman! Jag vill börja med att tacka infrastrukturministern
            för svaret. Frågan om en andra fast förbindelse över Öresund,
            mellan Helsingborg och Helsingör, är en fråga som har varit på
            agendan ganska länge. Man har vänt och vridit på den, framför
            allt ur ett lokalt och ett regionalt perspektiv. Men på senare
            tid har man också gjort det från nationellt håll, där man har
            tittat lite närmare på det här behovet.
          </note>
          <note>
            T ill att börja med är det viktigt att understryka att detta
            alltså inte handlar om en lokal förbindelse som är viktig enbart
            ur ett lokalt eller regionalt perspektiv. En Helsingborg – Helsing
            ö r-förbindelse bidrar inte bara till en helhetslösning av transportsystemet
            i Öresundsregionen utan är också en viktig pusselbit för transporterna
            mellan Skandinavien och övriga Europa.
          </note>
          <note>
            En viktig del i det här projektet är också att konstatera att
            det är möjligt att finansiera en sådan här förbindelse med brukaravgifter
            över relativt kort tid.
          </note>
          <note>
            Köpenhamnsområdet och västra Skåne, det vi normalt kallar Öre
            ­ sundsregionen, utgör Nordens största bostads- och arbetsmarknad
            och har därmed också väsentlig betydelse för tillväxten både i
            Sverige och Dan ­ mark. Öresundsbron utgör för närvarande den
            enda fasta länken för långväga person- och godstrafik som finns
            mellan Skandinavien och konti ­ nenten.
          </note>
          <note>
            Nu visar prognoserna att bron och framför allt dess landanslutningar
            kommer att få omfattande kapacitetsproblem. Öresundsbron är redan
            i dag utsatt för ett hårt tryck, eftersom fjärrbetonad person-
            och godstågstrafik måste samsas med regional arbetspendling.
          </note>
          <note>
            Dessa påfrestningar kommer att öka ytterligare när den fasta
            förbindelsen under Fehmarn b ält mellan Danmark och Tyskland öppnas,
            vilket den beräknas göra 2022. På längre sikt riskerar vi därför
            få en trafikinfarkt som drabbar centrala delar av Öresundsregionen.
            Detta skulle få konsekvenser långt bortom närområdet på grund
            av den stora mängd transittrafik som passerar genom regionen.
            Därför är det i huvudsak en nationell angelägenhet att avlasta
            Öresundsbron genom ytterligare en fast Öresundsförbindelse.
          </note>
          <note>
            Detta är, som jag nämnde tidigare, ett projekt som har haft stort
            stöd lokalt och regionalt. I bred samsyn har man tittat på projektet
            och gjort olika studier kring behovet av och förutsättningarna
            för en sådan förbindelse och av möjligheterna att finansiera den.
            Bland annat Socialdemokraterna har på nationell nivå varit tydligt
            för en sådan här förbindelse, senast i den kommittémotion som
            Socialdemokraterna lämnade med anledning av alliansregeringens
            infrastrukturproposition. Där nämndes just denna förbindelse specifikt
            som viktig.
          </note>
          <note>
            Jag delar naturligtvis statsrådets bedömning att varje riksdagsledamot
            får stå för sina egna uttalanden. Så är det självklart. Men det
            som är bekymmersamt är ändå när det kommer olika signaler från
            regeringspartierna. Nu var det inte vilken riksdagsledamot som
            helst, utan det råkade vara ordförande n i det fackutskott som
            hanterar just de här frågorna, alltså trafikutskottet, som uttalade
            sig på ett sätt som jag tycker är bekymmersamt. Det är svårt att
            tolka uttalandet på något annat sätt än att hon inte riktigt hade
            förstått förutsättningarna för den här förbindelsen.
          </note>
          <note>
            En fast förbindelse är nämligen inte tänkt att ingå som en del
            i åtgärdsplanen och slåss om finansieringen med andra projekt,
            utan hela tanken är att den här förbindelsen kan finansieras helt
            och hållet med brukaravgifter, vilket de studier som har gjorts
            visar. Ett beslut kan fattas i anslutning till åtgärdsplanen,
            men det är inte ett projekt som ska konkurrera med andra projekt.
            Det här står på egna ben.
          </note>
          <note>
            Det är alltså något av en missuppfattning, och tyvärr kan jag
            notera att statsrådet delvis ger uttryck för samma missuppfattning
            i det svar som har lämnats i frågan.
          </note>
          <note>
            Jag skulle gärna vilja att statsrådet förtydligar hur hon ser
            på finansieringen och också huruvida regeringen avser att fullfölja
            det arbete som den tidigare regeringen påbörjade i den här frågan.
          </note>
          <note type="speaker">
            Anf. 95 BORIANA ÅBERG (M):
          </note>
          <note>
            Herr talman! I regeringens budgetförslag står det att infrastruktursatsningarna
            ska främja arbete och tillväxt. Det tycker vi moderater är bra.
          </note>
          <note>
            När vi pratar om arbete och tillväxt har Öresundsbron haft en
            avgörande betydelse för integrationen av arbetsmarknaderna i Sverige
            och Danmark. Med det stora antalet användare har Öresundsbron
            blivit en succé som bär sina egna kostnader.
          </note>
          <note>
            Det finns dock några bekymmer. Det är många som arbetspendlar
            över Öresundsbron, och snart blir det kapacitetsbrist, inte minst
            för att pendlingstrafiken får samsas med fjärrtåg och godstrafik.
          </note>
          <note>
            Det råder en överenskommelse över partigränserna i regionen om
            att det behövs en ny fast förbindelse mellan Skåne och Danmark.
            En tunnel mellan Helsingborg och Helsing ör till exempel skulle
            avlasta Öresundsbron på ett ypperligt sätt.
          </note>
          <note>
            När jag läste ministerns svar såg jag två saker. Ministern nämner
            i sitt svar att förutsättningarna för projektets eventuella genomförande
            är två.
          </note>
          <note>
            Först är det kostnaderna och sedan det danska engagemanget. Sydsvenska
            handelskammaren har i en r apport beräknat att Helsingborg– Helsing
            ö r-förbindelsen är ett samhällsekonomiskt lönsamt projekt som
            kommer att betalas med trafikavgifter och således inte belasta
            skattebetalarna på något sätt, precis som är fallet med Öresundsbron.
          </note>
          <note>
            Vidare kommer en sådan förbindelse mellan Helsingborg och Helsing
            ­ ö r att skapa arbetspendling i en ny stor region, och det kommer
            att gagna svenska kommuner med hög arbetslöshet.
          </note>
          <note>
            Det danska intresset för projektet kommer att bli hetare i takt
            med att Fehmar n b ält-förbindelsen färdigställs och mängden gods
            från Europa till Norden ökar.
          </note>
          <note>
            När Fehmarn b ält-förbindelsen är färdig kommer dessutom en hel
            bransch som är specialiserad på stora byggprojekt att frigöras,
            till exempel ingenjörer, projektledare, arkitekter och andra som
            kan vara mycket behjälpliga när tunneln mellan Helsingborg och
            Helsing ö r ska grävas. Detta är danskarna medvetna om.
          </note>
          <note>
            Varför inte ta tillfället i akt och påbörja förhandlingar med
            Danmark, precis som alliansregeringen avsåg att göra?
          </note>
          <note type="speaker">
            Anf. 96 Statsrådet ANNA JOHANSSON (S):
          </note>
          <note>
            Herr talman! Vi har inte sagt att det inte ska bli någon ny fast
            förbindelse över Öresund. Men jag vill påpeka redan i inledningen
            av mitt inlägg att inte heller den tidigare regeringen gjorde
            några skarpa uttalanden i frågan. Vad man gjorde var att i en
            passus tycka att man kunde titta på och eventuellt förbereda en
            utredning.
          </note>
          <note>
            Det är ett faktum att Öresundsregionen, precis som Stockholmsregio
            ­ nen och Göteborgsregionen, är ett viktigt tillväxtnav i Sverige.
            Det är självklart oerhört viktigt att arbetspendlingen i området
            mellan Danmark och Sverige fungerar så bra som möjligt. Det gäller
            både arbetspendling och godstrafik. Perspektivet med den nya landförbindelsen
            mellan Dan ­ mark och Tyskland kommer självklart också att få
            betydelse för hur vi ska lösa dessa infrastrukturproblem på sikt.
          </note>
          <note>
            Att nu låsa sig vid en fast förbindelse just mellan Helsingborg
            och Helsing ö r utan att det är förankrat med våra danska vänner
            vore, skulle jag vilja påstå, rent dumdristigt. Vi ska naturligtvis
            samtala med den danska regeringen om hur de ser på behovet av
            fler landförbindelser. Men att nu säga att vi ska ha en tunnel
            mellan Helsingborg och Helsing ö r utan att det är förankrat,
            det skulle jag åtminstone inte vilja rekommendera.
          </note>
          <note>
            Vi är beredda att titta vidare på frågan. Vi har självklart heller
            inte tagit ställning till hur finansieringen skulle kunna se ut
            eftersom det här inte är ett projekt som är färdigutrett. Vi är
            beredda att titta på alla möjliga frågor på området, även denna,
            men vi kommer inte att säga att det här är regeringens politik
            på området, för det behöver vi först förankra med betydligt fler
            parter.
          </note>
          <note>
            När jag ändå står här kan jag säga att när vi tittar på infrastrukturpolitiken
            och de utmaningar vi står inför handlar det både om att värna
            de tillväxtmotorer som finns i och runt våra tre stora städer
            och, som vi var inne på i en tidigare interpellationsdebatt om
            Norrbotniabanan , om att binda ihop Sverige på olika sätt genom
            att underlätta transporter både av människor och av gods. Vi kommer
            att ha en lång rad angelägna projekt att ta ställning till, där
            olika trafikslag ska samverka med varandra och där vi behöver
            göra ganska svåra prioriteringar. Stambaneutbyggnaden är en sådan
            fråga.
          </note>
          <note>
            Jag tror att det vore olyckligt att bryta ut denna fråga och
            betrakta den som en enskildhet. Det vi behöver är fungerande transportsystem
            där länkarna mellan olika transportslag och olika landsändar kommer
            att vara avgörande.
          </note>
          <note>
            Låt oss titta på detta samlat i en samlad bild av infrastrukturbehoven
            och göra det tillsammans med andra berörda parter.
          </note>
          <note type="speaker">
            Anf. 97 JONAS JACOBSSON GJÖRTLER (M):
          </note>
          <note>
            Herr talman! Statsrådet har naturligtvis rätt när hon säger att
            frågan inte är färdigutredd och så vidare och att det inte bara
            går att fatta ett beslut. Så är det; frågan är inte färdigberedd.
            Det är inte heller vad någon har påstått.
          </note>
          <note>
            Däremot tycker jag att det låter på statsrådet som att frågan
            knappt är beredd eller att man knappt skulle ha tittat på den
            alls. Det stämmer inte heller. Trafikverket fick i uppdrag att
            göra en studie av behovet av en fast förbindelse och förutsättningarna
            för en sådan i arbetet med den åtgärdsplan som det sedan har fattats
            beslut om. I förberedelsearbetet inför infrastruktur- och åtgärdsplan
            har man gjort en studie där man konstaterar att behovet finns
            och att finansieringsmöjligheterna är goda.
          </note>
          <note>
            Det stämmer inte heller när statsrådet påstår att den förra regeringen
            inte riktigt har velat gå vidare. Det är precis vad man har gjort.
            I det uppdrag som gällde och som kallades för Sverigebygget fick
            den förhandlingsperson som utsågs i uppdrag att föra samtal med
            Danmark om detta. Min förhoppning är att den nya regeringen fortsatt
            ser behovet och att uppdraget kommer att finnas kvar. Jag hoppas
            att man kommer att fortsätta föra samtalen så att man kan ta detta
            ett steg till.
          </note>
          <note>
            Ambitionen från den förra regeringen var att man skulle ha ett
            förberett underlag framme till 2016 för att kunna fatta ett skarpt
            beslut 2018. Detta gav också den förra infrastrukturministern
            tydligt besked om i olika intervjuer i samband med att Sverigebygget
            lanserades, så det är nog ganska tydligt .
          </note>
          <note>
            Jag hoppas att den nya regeringen också ser detta behov och att
            man inte nu vill pausa, stanna upp eller avbryta processen. Det
            viktiga är nu att man fullföljer förhandlingarna och fortsätter
            samtalen med Danmark.
          </note>
          <note>
            På den danska sidan finns det ett brett stöd både lokalt och
            regionalt för en fast förbindelse. Man har studerat frågan även
            lokalt och regionalt, som jag nämnde tidigare. På nationell nivå
            är man lite mer kallsinnig. Så brukar de fungera i Danmark. De
            tar normalt sett lite längre tid på sig innan de bestämmer sig.
            De har fullt upp med att förbereda Tysklandsförbindelsen. Men
            vi vet också att när danskarna bestämmer sig går det undan. Så
            var det även med Öresundsbron; när man väl bestämmer sig kör man
            ganska kvickt och kommer att köra förbi Sverige. Jag tror att
            det är angeläget att vi driver på så att vi inte tappar tempo
            i den process som behöver rulla framåt.
          </note>
          <note>
            Det blir inte helt relevant när statsrådet säger att man måste
            titta på olika prioriteringar. Då antyder hon att detta är ett
            projekt som ska slåss med andra projekt om finansieringen. Återigen
            visar de studier som har gjorts att denna fasta förbindelse kan
            finansieras helt med brukaravgifter utifrån det trafikflöde som
            redan finns, och då tar man inte ens hänsyn till att trafikflödet
            lär öka när en sådan här förbindelse har byggts.
          </note>
          <note>
            Det innebär alltså att den inte ska in i en del i en åtgärdsplan
            och konkurrera med pengar om andra projekt, utan den kan finansieras
            i särskild ordning precis som Öresundsbron har gjort.
          </note>
          <note>
            Det finns mycket som styrker detta. Utöver de studier och utredningar
            som har gjorts av olika offentliga aktörer har också privata intressenter
            flaggat för och sagt att man är beredd att bygga och finansiera
            hela förbindelsen om man får lov att driva den under till exempel
            30 år. Skanska har till exempel varit ute och sagt att om man
            skulle få uppdraget är man beredd att ta hela finansieringen mot
            att man också får ta in avgifterna. Man kan driva förbindelsen
            i 30 år, och sedan lämnar man över hela anslutningen till den
            svenska och den danska staten.
          </note>
          <note>
            Herr talman! Jag skulle önska att regeringen tog frågan vidare
            i den riktning som den förra regeringen inledde och att man inte
            parkerar eller bromsar detta. Jag hoppas att man kan jobba framåt
            med frågan med inriktning på ett beslut under den här perioden.
          </note>
          <note type="speaker">
            Anf. 98 BORIANA ÅBERG (M):
          </note>
          <note>
            Herr talman! Det stämmer att frågan huruvida en tunnelförbindelse
            mellan Helsingborg och Helsingör är den bästa lösningen inte är
            utredd på regeringsnivå. Men i en stor region som Öresundsregionen
            finns det plats för fler än ytterligare en fast förbindelse, nämligen
            två nya.
          </note>
          <note>
            Det finns en utredning som är gjord av Sydsvenska handelskammaren
            där det föreslås att man skulle kunna ta efter en modell som används
            i New York avseende tunnlar och broar mellan delstaterna New York
            och New Jersey. Där förvaltas ett flertal förbindelser mellan
            båda delstaterna av en huvudman – något som borde vara lätt att
            applicera även i Sverige där vi redan har Öresundsbrokonsortiet.
            Tunnelförbindelsen kommer att vara självfinansierad via avgifter,
            så den kommer inte att belasta budgeten på något sätt. Överskottet
            av avgifterna kan dessutom gå till att finansiera en eventuell
            metroförbindelse mellan Malmö och Köpenhamn för att gagna även
            pendlingstrafiken.
          </note>
          <note>
            Jag vill också påminna om att frågan om en extra förbindelse
            i Öresundsregionen inte bara handlar om Skåne. Det är en fråga
            av nationell betydelse som gagnar hela landet. Danmark är en viktig
            arbetsmarknad, inte minst för svenska ungdomar. Intresset för
            arbetspendling ökar hela tiden och kommer att bli ännu större
            i och med färdigställandet av Fehmarn bält-förbindelsen.
          </note>
          <note type="speaker">
            Anf. 99 ANN-CHARLOTTE HAMMAR JOHNSSON (M):
          </note>
          <note>
            Herr talman! Jag vill börja där Boriana Åberg slutade. Detta
            är en viktig fråga. Det handlar om arbetspendling i ett område
            där det redan är fullt på såväl vägar som järnvägar och där vi
            nu behöver se en cirkulation.
          </note>
          <note>
            Icke desto mindre är detta en nationell och en internationell
            fråga. Alliansregeringen gick, som Jonas Jacobsson Gjörtler sade,
            ut med besked om att man nu har satt ned foten i frågan om en
            tunnel mellan Helsingborg och Helsingör och att man har utsett
            förhandlingsparter. Därmed har man också på något sätt satt den
            i en bana framåt. I denna bana har man nu talat om att man tänker
            sig en färdig förbindelse år 2035, vilket också nämns i Sverigebygget.
          </note>
          <note>
            Jag har en önskan till infrastrukturministern när man tittar
            på det här med tanke på nationell och internationell utveckling
            för Sverige och Öresundsregionens stora del i detta för nya jobb,
            tillväxt och näringsliv. Det handlar också om färdigställande
            av Fehmarn bält-förbindelsen till 2021. Min önskan är att man
            inte pausar frågan utan verkligen har den på banan med den vikt
            den har för hela landet och för framtiden.
          </note>
          <note type="speaker">
            Anf. 100 Statsrådet ANNA JOHANSSON (S):
          </note>
          <note>
            Herr talman! I det tidigare inlägget ställdes en del frågor om
            vad Karin Svensson Smith hade menat eller tänkt. Jag har tyvärr
            ingen möjlighet att svara på frågor om hur en annan person har
            tänkt eller vad han eller hon har avsett med ett uttalande. Det
            som interpellationen gäller och det som jag försöker svara på
            är regeringens hållning i frågan. Det tänker jag försöka hålla
            mig till.
          </note>
          <note>
            Jag vill än en gång poängtera att inte heller den tidigare regeringen
            var speciellt kraftfull. Möjligen var den det i intervjuer; det
            kan jag inte bedöma. Men i de uppdrag som har getts har inte heller
            den tidigare regeringen varit speciellt kraftfull i frågan.
          </note>
          <note>
            Det finns i dagsläget inga besked från den rödgröna regeringen
            om att stoppa, pausa eller fördröja diskussionen.
          </note>
          <note>
            Jag vill ändå poängtera att det för samarbetsregeringen är oerhört
            viktigt att vi har goda relationer med våra danska grannar, och
            i de fall vi vill göra någonting gemensamt bör det vara väl förankrat
            både lokalt och i den nationella regeringen. Vi kommer att ha
            samtal om den här frågan och om en del andra frågor där vi har
            gemensamma intressen.
          </note>
          <note>
            Det innebär inte att vi säger nej till denna förbindelse. Det
            innebär inte heller att vi i dagsläget är beredda att förorda
            förbindelsen. Vi är beredda att lyssna, samtala och förhandla
            oss fram till bra lösningar. Vi ser, som jag sade i mitt första
            inlägg, att Öresundsregionen är en viktig tillväxtmotor för hela
            landet tillsammans med de andra storstadsregionerna, där vi behöver
            ta hänsyn till transportmöjligheter för hela landet.
          </note>
          <note>
            Även om det inte är en fråga om finansiering finns det andra
            typer av prioriteringar som behöver göras, bland annat utredningskraft
            och resurser vad gäller själva byggnationen. Visst är det en konkurrens
            mellan olika angelägna projekt, och det måste en regering ta hänsyn
            till när man lägger fram nationella planer. Det man föreslår och
            beslutar ska man ha möjlighet att genomföra på ett bra sätt.
          </note>
          <note type="speaker">
            Anf. 101 ANN-CHARLOTTE HAMMAR JOHNSSON (M):
          </note>
          <note>
            Herr talman! Jag ser fram emot förhandlingarna och samtalen med
            Danmark, infrastrukturminister Anna Johansson, och att vi nu får
            en bra lösning på något som annars kan bli en tillväxtpropp. Jag
            hoppas att vi inte behöver se den proppen, utan jag ser fram emot
            att ni nu tar steg i rätt riktning för att öka Öresundsregionens
            kraft och därmed den nationella och internationella styrkan för
            Sverige.
          </note>
          <note type="speaker">
            Anf. 102 Statsrådet ANNA JOHANSSON (S):
          </note>
          <note>
            Herr talman! Det finns egentligen inte så mycket att tillägga,
            men jag vill förtydliga att jag inte har sagt att vi ska förhandla
            med danskarna i detta läge. Det är en märklig ingång i en första
            kontakt med vårt grannland att säga att vi vill förhandla.
          </note>
          <note>
            Vi behöver samtala om vilka gemensamma utmaningar vi står inför,
            vilka gemensamma glädjeämnen vi har och vilka gemensamma lösningar
            vi skulle kunna komma fram till. Det är inte ett läge för förhandling.
            Vi kanske kommer till ett sådant läge, men vi är inte där just
            nu.
          </note>
          <note>
            Överläggningen var härmed avslutad.
          </note>
          <note>
            § 11 Svar på int erpellation 2014/15:77 om Sälen- Trysil Airport
          </note>
          <note type="speaker">
            Anf. 103 Statsrådet ANNA JOHANSSON (S):
          </note>
          <note>
            Herr talman! Carl-Oskar Bohlin har frågat mig om jag och den
            nya regeringen kan lova att det investeringsstöd på 250 miljoner
            kronor till den planerade flygplatsen Sälen- Trysil Airport, som
            den tidigare regeringen beslutade om, kommer att finnas tillgängligt
            för flygplatsen eller om man avser att dra in det.
          </note>
          <note>
            I den nationella trafikslagsövergripande planen för utveckling
            av transportsystemet för perioden 2014 – 2025, som beslutades
            den 3 april i år, slås det fast att 250 miljoner kronor skulle
            avsättas i ett statligt investeringsstöd till landningsbanan i
            Sälen, under förutsättning att även andra intressenter bidrog
            med finansieringen av flygplatsinfrastrukturen.
          </note>
          <note>
            Som framgår av den nyligen presenterade budgetpropositionen anser
            regeringen att ett bidrag på 250 miljoner kronor till ombyggnad
            av Sälens flygplats bör ges för att ge besöksnäringen i Sälenområdet
            möjligheter att utvecklas. Ett statligt investeringsbidrag till
            flygplatsen förutsätter även ett godkännande av EU-kommissionen.
          </note>
          <note type="speaker">
            Anf. 104 CARL-OSKAR BOHLIN (M):
          </note>
          <note>
            Herr talman! Tack, infrastrukturministern, för ett bra svar!
            Jag är nöjd med svaret, och jag tycker att det är positivt att
            det finns en samsyn mellan Socialdemokraterna och den tidigare
            borgerliga regeringen.
          </note>
          <note>
            Låt oss slå fast att besöksnäringen är en av Sveriges basindustrier.
            Dalarna utgör Sveriges tredje största besökslän , och där utgör
            vinterturismen en inte oväsentlig del.
          </note>
          <note>
            Det som nu sker uppe i nordvästra Dalarna kring Sälen är någonting
            unikt i svensk historia. Där görs en ansats att bredda vinterturismen,
            skidturismen, och göra den till vad många andra besöksnäringsgrenar
            redan har lyckats med, nämligen att bli en exportindustri.
          </note>
          <note>
            Vinterturismen, oavsett var den finns i Sverige, står inför två
            väldigt stora utmaningar. Den första är att det dör lika många
            skidåkare som det föds i detta land. Sedan 1970 har andelen skidåkare
            av befolkningen minskat. Det var två och en halv miljon skidåkare
            när Stenmark var på topp, och det är fortfarande två och en halv
            miljon skidåkare.
          </note>
          <note>
            Det andra problemet är att fjällen ofta ligger långt ifrån orter
            där stora populationer av människor bor. Folk är beredda att lägga
            ungefär fem sex timmar dörr till dörr för att ta sig till en skiddestination.
          </note>
          <note>
            Detta ger vid handen att den kaka som de svenska skiddestinationerna
            har att slåss om hela tiden blir mindre och mindre, eller i varje
            fall har stagnerat.
          </note>
          <note>
            Nu har man, tack vare ett enormt stort engagemang uppe i nordvästra
            Dalarna, kommit långt i ambitionen att skapa vad jag skulle kalla
            Sveriges första destinationsflygplats – en flygplats som syftar
            till att göra skidåkning till en exportindustri.
          </note>
          <note>
            Viljan att resa till en skiddestination är stor runt om i Europa.
            Vi förleds ofta här i Sverige att tro att anledningen till att
            vi inte har några utländska skidåkare i våra skidbackar är att
            våra fjäll möjligen är lägre än de är på jämförbara skidorter
            i till exempel Alperna. Men så är faktiskt inte fallet, utan anledningen
            är att det saknas kommunikationer.
          </note>
          <note>
            Om man ritar med en passare på kartan för att se vilka destinationer
            eller avreseorter som kan nås runt om i Europa kan man konstatera
            att besöksnäringen i Dalarna skulle kunna nås av 200 – 300 miljoner
            människor.
          </note>
          <note>
            Detta projekt är långt gånget . Det är som sagt glädjande att
            vi har en samsyn med Socialdemokraterna i frågan. Den tidigare
            regeringen beslutade att skjuta till 250 miljoner kronor i investeringsstöd
            till detta projekt.
          </note>
          <note>
            Min kvarstående fråga, herr talman, till infrastrukturministern
            är: Kan infrastrukturministern i denna kammare garantera att det
            tillväxtfientliga parti som ingår i regeringen inte får något
            inflytande över den här frågan och att regeringen inte under några
            omständigheter är beredd att förhandla bort detta, så som man
            ser ut att göra med till exempel Bromma eller Förbifarten?
          </note>
          <note type="speaker">
            Anf. 105 Statsrådet ANNA JOHANSSON (S):
          </note>
          <note>
            Herr talman! Interpellanten ber mig garantera att det ena av
            de två regeringspartierna inte ska få något inflytande över regeringens
            budget. Jag tror att det är svårt att svara jakande på den frågan.
          </note>
          <note>
            Den budgetproposition som regeringen kommer att gå till riksdagen
            med står naturligtvis båda regeringspartierna bakom fullt ut.
            I denna budgetproposition är det tydligt uttalat att de 250 miljoner
            som interpellationsdebatten handlar om ligger kvar. Det finns
            ingen diskussion i den frågan. Vi har ingen individuell politikutveckling
            i regeringen. De interpellationssvar som lämnas i kammaren står
            naturligtvis hela regeringen bakom.
          </note>
          <note>
            Det svar som jag har lämnat här i dag, att de 250 miljonerna
            i investeringsstöd till flygplatsen ligger kvar, är hela regeringens
            politik på detta område.
          </note>
          <note>
            Vi ser det på samma sätt som interpellanten, och vi har dessutom
            för avsikt att ta fram en politik för en utvecklad turismnäring
            och besöksnäring över huvud taget i Sverige. Vi tycker att det
            är ett område som har mycket stor potential. Vi tycker dessutom
            att den tidigare regeringen gjorde väldigt lite på det området.
            Både när det gäller att söka stora evenemang och när det gäller
            att utveckla turismnäringen i stort har vi sett att det finns
            en hel del i övrigt att önska.
          </note>
          <note>
            Vi ser att detta är ett område som har stor kapacitet och stora
            möjligheter att skapa nya arbetstillfällen. Det gäller inte minst
            arbetstillfällen för unga som annars kan ha svårt att få jobb.
            Speciellt på dessa orter, som inte direkt är storstadsområden,
            är det här en viktig möjlighet.
          </note>
          <note>
            Totalt sett avser regeringen att lägga förslag som ökar tillväxten
            och möjligheterna till jobb i stora delar av landet. I det kommer
            besöksnäringen naturligtvis att vara en del. Att se till att den
            här flygplatsen blir av är en nyckelåtgärd för att främja utvecklingen.
          </note>
          <note type="speaker">
            Anf. 106 CARL-OSKAR BOHLIN (M):
          </note>
          <note>
            Herr talman! Det som definierar huruvida man har en god politik
            för besöksnäringen är inte hur många internationella idrottsarrangemang
            man deltar i att söka. Snarare är det att skapa det som är grundförutsättningar
            i sammanhanget, nämligen förutsättningar för företagande och infrastruktur.
            Den tidigare regeringen tog initiativ till detta och var med och
            beslutade om att satsa 250 miljoner kronor.
          </note>
          <note>
            Det bör också påpekas att besöksmålen i norra Dalarna nu lider
            av att man får höjda arbetsgivaravgifter för att anställa unga
            människor.
          </note>
          <note>
            Det är välkommet att infrastrukturministern ger beskedet att
            regeringen ligger kvar i satsningen. Men det jag bad infrastrukturministern
            försäkra var att man inte kommer att göra avkall på satsningen
            i framtiden och att den inte blir ett billigt bondeoffer i en
            framtida förhandling med Miljöpartiet eller Vänsterpartiet, som
            uttryckligen har varit emot den här investeringen.
          </note>
          <note type="speaker">
            Anf. 107 ANDERS AHLGREN (C):
          </note>
          <note>
            Herr talman! Jag tänkte ägna några minuter åt besöksnäringen.
            Jag noterar ministerns inställning till den – den är glädjande.
            Det här är ju en av våra allra största exportprodukter och har
            stigit en bra bit över 100 miljarder i omsättning.
          </note>
          <note>
            I infrastrukturplanen står det tydligt att man ska öka tillgängligheten
            till de stora besöksmålen. Det här är ett sådant besöksmål. Vi
            talar om 6 400 000 gästnätter, 100 000 bäddar och 3 miljoner skiddagar.
            Då talar vi inte bara om Sälen, utan vi talar om ett norsk-svenskt
            projekt som omfattar Sälen, Trysil, Idre och Hemsedal. Det är
            alltså ett väldigt stort projekt att hantera.
          </note>
          <note>
            I dag tar det i genomsnitt sex och en halv timme att ta sig med
            egen bil till det här området, som är norra Europas friluftsområde.
            Ska det expandera ytterligare är en flygplats den möjlighet som
            finns. Bohlin berättar att med en radie på två timmar når man
            ungefär 250 miljoner människor som kan ta sig till det här området.
          </note>
          <note>
            Vi ser också en förändrad tendens när det gäller resande. I stället
            för att man ligger hela veckor åker man torsdag – söndag, ungefär
            som när man besöker större städer i Europa eller i världen.
          </note>
          <note>
            Vi har följt projektet noga. När vi tittar på antalet sysselsatta
            talar vi om kanske 1 000 nya jobb under första året, med allt
            som det kommer att innebära. Om vi räknar på 60 000 influgna gäster
            kommer det att ge staten inkomster på 30 miljoner kronor om året
            bara i momsintäkter. Det ger en payoff -tid på lite drygt åtta
            år. Det är ett ganska bra infrastrukturprojekt om man jämför.
          </note>
          <note>
            Direkt berörs ungefär 800 företag och indirekt under byggtiden
            kanske 1 600 företag. Detta i en bygd som har besöksnäringen som
            sin enda egentliga möjlighet att växa.
          </note>
          <note>
            I dag är tendensen att det inte finns någon möjlighet till tillväxt
            för den här typen av verksamhet om inte tillgängligheten ökar
            kraftigt. Utan flyg ingen tillväxt. Flyget är den enda näringen
            av någon volym i en sådan här region. Det betyder också att den
            offentliga sektorn har stor möjlighet att få del av ökade skattepengar
            när fler kommer dit och spenderar sina pengar på olika sätt. Det
            ger på det sättet en bra möjlighet till ökad service och omsorg
            för barn, skolor och äldreomsorg.
          </note>
          <note>
            Det är kanske det just nu intressantaste besöksnäringsprojektet
            i Sverige som ministern får stöta på här på det här sättet. Jag
            förstår att det inte är lätt att sätta sig in i alla projekt som
            finns.
          </note>
          <note>
            Alla tillstånd och miljöprövningar är klara. Investerarna väntar
            på ett positivt besked av det slag som ministern lämnar i dag.
            Det innebär att de utöver de 250 miljonerna är beredda att satsa
            ytterligare 350 miljoner på själva flygplatsen och upp till 1,1
            miljarder på kringarrangemang. Här finns alltså alla förutsättningar
            att göra något riktigt bra.
          </note>
          <note type="speaker">
            Anf. 108 Statsrådet ANNA JOHANSSON (S):
          </note>
          <note>
            Herr talman! Det är trevligt att avsluta interpellationsdebatten
            med en interpellation där alla är helt överens om både behoven
            och åtgärderna. Jag tackar för debatten.
          </note>
          <note>
            Om man ser stora evenemang som isolerade företeelser har de ganska
            liten betydelse, även om de turistekonomiskt bidrar i hög grad
            till moms ­ intäkter och annat. Men som hävstång för att locka
            andra besökare, för att få en näring att blomstra och för att
            utveckla nya idéer i en miljö har de enormt stor betydelse. Jag
            vet att den tidigare regeringen hade lite svårt att se den betydelsen,
            men så är det.
          </note>
          <note>
            Besöksnäringen är en viktig gren. Jag tror också att det finns
            en outnyttjad potential i någonting som vi har i Sverige men som
            vi själva kanske inte värdesätter tillräckligt: tillgång till
            ren luft, allemansrätten, rent vatten och möjligheter att ta del
            av en ekoturism som förmodligen kommer att växa i takt med att
            människor sätter allt större värde på att göra både etiskt och
            miljömässigt bättre val. Att kunna besöka Sverige och ta del av
            allt vi har att erbjuda på ett bra och tillgängligt sätt kommer
            naturligtvis också att bidra till tillväxt, inte minst i de delar
            av Sverige som har de största problemen med avfolkning och bristande
            tillväxt.
          </note>
          <note>
            Det här är alltså ett område som vi behöver arbeta betydligt
            mer med, och den här satsningen kan vara en del i ett sådant arbete.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 15.58 på förslag av andre vice talmannen
            att ajournera förhandlingarna till kl. 16.05 i väntan på att närings-
            och innovationsminister Mikael Damberg (S) skulle infinna sig
            i kammaren för att lämna svar på interpellationer.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.05.
          </note>
          <note>
            § 12 Svar på interpellation 2014/15:53 om Vattenfalls skadeståndskrav
            på Tyskland
          </note>
          <note type="speaker">
            Anf. 109 Närings- och innovationsminister MIKAEL DAMBERG (S):
          </note>
          <note>
            Herr talman! Jonas Sjöstedt har frågat mig om jag har gjort ställningstagandet
            att Vattenfall bör dra tillbaka sina skadeståndskrav på Tyskland.
            Han har också frågat om jag kommer att motsätta mig klausuler
            om investeringsskydd i EU:s handelsavtal med Kanada och USA.
          </note>
          <note>
            Beträffande frågan om Vattenfall får jag framhålla att Tysklands
            omfattande energiomställning och beslutet att fasa ut all kärnkraftsproduktion
            i Tyskland till år 2022 innebar en omfattande förändring av förutsättningarna
            för Vattenfalls verksamhet i Tyskland. Vattenfalls styrelse och
            ledning är skyldiga att tillvarata bolagets ekonomiska intressen
            och agera i enlighet med regeringens ägarpolicy. Frågan om eventuell
            kompensation för beslutet att fasa ut kärnkraften och de rättsliga
            åtgärder som vidtas för att erhålla sådan kompensation är därför
            ett ansvar för bolagets styrelse och ledning. Jag förväntar mig
            att Vattenfall agerar korrekt och på lämpligt sätt för att tillvarata
            bolagets intressen.
          </note>
          <note>
            Jag kan också tillägga att Vattenfall har grundat sin stämning
            på energistadgefördraget, vilket är en internationell överenskommelse
            på energiområdet som ratificerats av EU och 47 stater, främst
            från Europa. Bland de anslutna staterna återfinns Sverige och
            Tyskland. Energistadgefördraget, som godkändes av riksdagen 1996,
            innehåller bland annat regler om investeringsskydd och en investerar–stat-tvistlösningsmekanism.
          </note>
          <note>
            Vad gäller Vattenfall generellt har statsministern beslutat att
            Vattenfall ska höra till mitt ansvarsområde. För att ta ett helhetsgrepp
            när det gäller styrningen av Vattenfall, i syfte att göra bolaget
            ledande i omställningen av energisystemet mot en högre andel förnybar
            energi, har det skapats en särskild statsrådsgrupp, som leds av
            mig.
          </note>
          <note>
            Mot den bakgrunden avser jag inte att vidta ytterligare åtgärder.
          </note>
          <note>
            Vad gäller frågan om klausuler om investeringsskydd och skiljedomsförfarande
            i avtalen med Kanada respektive USA vill jag hänvisa till mitt
            tidigare svar på interpellation 2014/15:26. Där redogör jag för
            viktiga utgångspunkter för regeringen beträffande dessa handelsavtal
            i allmänhet och frågorna om investeringsskydd och deras fortsatta
            hantering i synnerhet.
          </note>
          <note type="speaker">
            Anf. 110 JONAS SJÖSTEDT (V):
          </note>
          <note>
            Herr talman! Tack, Mikael Damberg, för svaret!
          </note>
          <note>
            Jag har diskuterat Vattenfall flera gånger här i kammaren. Då
            har jag debatterat med borgerliga ministrar. Det har handlat om
            Nuonaffären , Vattenfalls kolinvesteringar och Vattenfalls stora
            ekonomiska förluster i Tyskland och Nederländerna.
          </note>
          <note>
            Det som har utmärkt ministrarna när vi har debatterat detta är
            att de inte har velat ta ansvaret som ägare. De har sagt att det
            är Vattenfalls ledning som sköter detta, att de inte har någon
            åsikt och så vidare. Jag har tyckt att det har varit att inte
            ta ansvar.
          </note>
          <note>
            Tyvärr måste jag konstatera att Mikael Damberg i dag argumenterar
            precis som de borgerliga ministrarna gjorde: Ansvaret ligger på
            Vattenfalls ledning. Men jag menar att ägaren – staten, Mikael
            Damberg, regeringen – har ett ansvar för att säga vad man tycker.
          </note>
          <note>
            Agerandet i Tyskland, där Vattenfall i praktiken försöker förhindra
            eller få ut ett jättelikt skadestånd därför att man har valt att
            avveckla kärnkraften är märkligt från den här regeringens utgångspunkt
            – mer märkligt än från den förra regeringen. Den här regeringen
            säger ju att målet i Sverige är att stegvis avveckla kärnkraften
            och att satsa på förnybart – precis det som Tyskland gör men det
            som Vattenfall, statens bolag, motsätter sig.
          </note>
          <note>
            Vattenfall har inte bara slösat bort svenska skattebetalares
            pengar. De har en politik som är dålig för klimatet. De orsakar
            jättelika koldioxidutsläpp. De satsar på kolbrytning och nya kolkraftverk
            i Tyskland. De har försökt bromsa den tyska omläggningen att stänga
            kärnkraften. De har skämt ut sig i både Hamburg och Berlin genom
            hur man har hanterat städernas elnät, vilket har lett till lokala
            folkomröstningar.
          </note>
          <note>
            Jag skulle vilja säga att Vattenfalls agerande i Tyskland i dag
            är det enskilt största problemet för bilden av Sverige i Tyskland,
            ett av våra viktigaste grannländer. Det är ett problem i de tysk-svenska
            relationerna att Vattenfall uppfattas som det gör.
          </note>
          <note>
            Frågan är då: Är det rätt av Vattenfall att gå via denna tvistlösningsmekanism
            och detta internationella avtal? Jag menar att Tyskland är en
            rättsstat. Tyskland har, precis som Sverige, ett rättssystem.
            Där finns det regler om konfiskation, och det finns regler om
            kompensation vid olika typer av affärer. I så fall menar jag att
            dessa avtal inte borde finnas, därför att det då är de nationella
            rättssystemen som ska avgöra. I annat fall lägger man någonting
            ovanför de nationella demokratierna.
          </note>
          <note>
            Det är också uppenbart att Vattenfalls investering i tysk kärnkraft
            tyvärr också är en felinvestering. När man köpte kärnkraftverken
            2001 hade Förbundsdagen ett år tidigare, år 2000, beslutat att
            man skulle avveckla kärnkraften. Vattenfall köpte kärnkraftverken
            efter att Förbundsdagen hade tagit sitt första beslut om kärnkraftsavveckling.
            Efter 2007 har de två stora kärnkraftverk som man äger helt –
            Krümmel och Brunsbüttel – stått still. Vattenfall köpte kärnkraftverk
            som man visste att Tyskland ville stänga. De fungerade inte när
            man tog beslutet att avveckla dem, utan de har stått still i flera
            år. Och den svenska regeringen vill stänga kärnkraften även i
            Sverige. Detta gör att skadeståndskravet från Vattenfall mot Tyskland
            är lite pinsamt.
          </note>
          <note>
            Detta är också en principfråga. Ska företag kunna stämma rättsstater
            för demokratiska beslut? Mikael Damberg hänvisar till den förra
            interpellationsdebatten, också den med en vänsterpartist. Men
            samma dag som Mikael Damberg hade den debatten och sade att man
            skulle avvakta och läsa kommissionens positioner landade detta
            brev på EU-kommissionens bord, där Mikael Damberg skriver under
            på att han kräver ett sådant investeringsskydd i TTIP-avtalet.
          </note>
          <note>
            Innebär inte detta, Mikael Damberg, att den svenska regeringen
            har låst sig vid att även amerikanska företag ska kunna överklaga
            demokratiska beslut i Sverige?
          </note>
          <note type="speaker">
            Anf. 111 JENS HOLM (V):
          </note>
          <note>
            Herr talman! Jag tackar näringsministern för svaret på en mycket
            viktig interpellation. Helstatliga Vattenfall släpper i dagsläget
            ut mer koldioxid än vad hela staten Sverige gör. Jag tycker att
            det känns synnerligen pinsamt att Vattenfall drar den tyska staten
            inför domstol. Nu när vi har fått en ny progressiv regering tycker
            jag att man, eftersom det är ett helstatligt företag, verkligen
            borde kunna se till att få stopp för detta förfarande. Varför
            ska tyska skattebetalare betala miljarder kronor för ett beslut
            som svenska Vattenfall faktiskt kände till när man gick in på
            den tyska marknaden? Det är en viktig fråga.
          </note>
          <note>
            En annan viktig fråga i den här interpellationen är den fråga
            som handlar om handels- och investeringsavtalet med USA – TTIP
            – där det finns ett förslag till en klausul inskrivet, nämligen
            ett investeringsskydd för företagen. Detta handlar om att man
            ska kunna dra stater inför speciella domstolar om förutsättningarna
            förändras.
          </note>
          <note>
            Näringsministern hänvisar då till den tidigare debatten som fördes
            med vår kollega Amineh Kakabaveh , och jag har läst protokollet
            från den debatten. Där talar du, Mikael Damberg, om att det är
            viktigt att man garanterar att det inte sker någon expropriering
            av företagens tillgångar. Det känns som om det egentligen är det
            enda argumentet som du har för att man ska ha ett sådant investeringsskydd
            i ett frihandelsavtal.
          </note>
          <note>
            Då tycker jag att det är viktigt att understryka att alla EU-länder
            och USA, tillsammans med vilka man ska skriva under detta avtal,
            ändå är ganska väl fungerande rättsstater där man inte exproprierar
            saker hur som helst. Därför tycker jag att det är minst sagt överflödigt
            att skriva in ett sådant investeringsskydd. Menar näringsministern
            verkligen att detta investeringsskydd behövs?
          </note>
          <note>
            Problemet med ett sådant investeringsskydd är nämligen att storföretag
            kan stämma stater. Men stater kan inte stämma företag. På vilka
            grunder kan då företagen stämma staterna? Jag skulle vilja att
            näringsministern klargör det för oss.
          </note>
          <note>
            När vi har sett konsekvenserna hittills av sådana investeringsskydd
            i andra frihandelsavtal runt om i världen stämmer storföretag
            stater på alla möjliga tänkbara grunder. Det handlar om Philip
            Morris som stämde Australien och Uruguay för att de införde en
            lagstiftning om att man inte skulle få ha reklam på cigarettpaketen
            – plain packages . Det är en jättebra lagstiftning, tycker jag.
            Men självklart ville storföretaget Philip Morris sälja så mycket
            cigaretter som möjligt och drog därför dessa länder inför ett
            skiljedomsförfarande med hänvisning till ett investeringsskydd.
          </note>
          <note>
            Det finns även andra exempel där storföretag har gjort likadant.
            Det handlar alltså inte bara om ett skydd mot expropriering, utan
            man ger företagen möjligheter att stämma stater på nästan alla
            tänkbara grunder. Det tycker jag känns väldigt farligt.
          </note>
          <note>
            Jag tycker att det är viktigt att vi i Sverige ska kunna ha kvar
            vår lagstiftning som är förhållandevis mycket ambitiösare på till
            exempel miljöområdet, arbetsrättsområdet, konsumentskyddsområdet
            och djurskyddsområdet. Vi ska kunna förbjuda vinster i välfärden,
            om vi vill det, utan att amerikanska storbolag ska kunna stämma
            oss. Ska det inte vara så, Mikael Damberg?
          </note>
          <note type="speaker">
            Anf. 112 Närings- och innovationsminister MIKAEL DAMBERG (S):
          </note>
          <note>
            Herr talman! Jag tackar Jonas Sjöstedt och Jens Holm för en debatt
            om viktiga frågor.
          </note>
          <note>
            Jag börjar med att konstatera saker och ting som vi är överens
            om. Vi är överens om att vi har fått en ny och progressiv regering.
            Det är kul. Vi är överens om att Vattenfall ska vara ledande i
            omställningen mot förnybar energi och att det finns mycket i övrigt
            att önska när det gäller hur den ledningen, inte minst under de
            åtta borgerliga regeringsåren, faktiskt användes.
          </note>
          <note>
            Vi är också överens om att den förra regeringen på något sätt
            godkände – det är fortfarande mycket oklart – en rad avtal, inte
            minst det i holländska Nuon som har kostat skattebetalarna enormt
            mycket pengar och som i dag fortfarande skadar och är någonting
            som hänger över Vattenfall. Detta hindrar bolaget från att göra
            de investeringar i förnybar energi som vi tycker är viktiga och
            att klara omställningen i Sverige och också att kunna göra bra
            investeringar på annat håll.
          </note>
          <note>
            Det finns alltså mycket som vi är överens om. När man däremot
            kommer in på frågan om vad Vattenfall ska göra är det viktigt
            för en regering att också ha klart för sig vilket mandat man har
            som regering och vilket mandat och ansvar som ett bolag har. Ett
            bolag har att verka efter de direktiv, den ägarpolicy och den
            aktiebolagslag som finns även om man till exempel har samhällsuppdrag,
            som jag tror att Jonas Sjöstedt kanske har velat se lite tydligare
            från Vattenfalls sida. Riksdagen har inte fattat något beslut
            om ett samhällsuppdrag till Vattenfall. Då agerar Vattenfall efter
            de direktiv och de regler som riksdagen har fattat beslut om för
            bolaget. Då måste bolaget också agera utifrån det. Vi ska styra
            mot hållbar utveckling. Vi har möjlighet att styra och påverka
            detta. Men det är också viktigt att se att en styrelse i ett statligt
            bolag måste följa de lagar, regler och ägardirektiv som finns,
            annars skulle styrelsen bryta mot sin uppgift som styrelse.
          </note>
          <note>
            När det gäller energistadgefördraget och den tyska stämningen
            som bolaget gått vidare med är det viktigt att komma ihåg att
            fördraget godkändes 1996 av en enig riksdag. Det godkändes också
            av en lång rad stater runt om i Europa. Det är alltså inte så
            att vi politiskt sett inte har något ansvar för de avtal som Sverige
            ingår eller de avtal som vi har tecknat tidigare. Det är viktigt
            att se att detta avtal inte har kommit av sig självt, utan det
            har tecknats efter beslut från en enig riksdag som har godkänt
            detta investeringsskydd och en investerar–stat-tvistlösningsmekanism.
          </note>
          <note>
            Det är också viktigt att säga att det inte är så att dessa avtal
            gör det möjligt för något företag att överpröva ett demokratiskt
            beslut, att ompröva ett demokratiskt beslut, utan i vissa fall
            få ersättning om man anser att en stat har brutit mot de regler
            som finns i avtalet. Det är detta som dessa mekanismer handlar
            om.
          </note>
          <note>
            Jag påminner om att svenska staten gav ersättning till ägaren
            för Barsebäck när Sverige drev igenom beslut et att stänga det.
            Vi ansåg nämligen att vi påverkade verksamheten så mycket att
            företaget hade rätt till ekonomisk kompensation enligt de grundlagar
            Sverige har. Också de tyska ägarna, som även var delägare i Vattenfall,
            fick ersättning från svenska staten när vi gjorde den omställningen.
            Jag tror att det är viktigt att se det som bakgrund till det som
            händer.
          </note>
          <note>
            Jag kommer inte att hinna med allting i detta anförande, men
            jag antar att vi kan komma tillbaka till frågan om TTIP och handelsavtalet
            med USA och Kanada. Vi hade en ganska lång debatt om detta förra
            gången vi hade interpellationsdebatter, och jag vill säga att
            vi inte har sett avtalet med TTIP än. Det håller på att förhandlas,
            och vi ser inte hur det ser ut. Nu beskriver alla de här avtalen
            som att de vore likadana.
          </note>
          <note>
            Jag blir lika upprörd som Vänsterpartiet över att Philip Morris
            försöker stämma en stat för att man inför varningstexter eller
            annonsbegränsningar för tobaksreklam. Så ser många av de gamla
            avtalen ut, och frågan är om det går att förändra det. Jag tror
            att det går att förändra det.
          </note>
          <note type="speaker">
            Anf. 113 JONAS SJÖSTEDT (V):
          </note>
          <note>
            Herr talman! Jag tackar Mikael Damberg för svaret. Vi förväntar
            oss mycket mer av den här regeringen än av den förra vad gäller
            Vattenfall, och i det bör också ingå att man ger tydliga budskap
            om vad man förväntar sig av sitt bolag. Jag tror att den svenska
            allmänheten, och inte minst den tyska allmänheten, verkligen skulle
            uppskatta det.
          </note>
          <note>
            Det är riktigt att energifördraget finns. Det innebär dock ingen
            plikt att stämma varandra även om det finns ett fördrag, utan
            det väljer man om man gör eller inte. Fördraget slöts på 1990-talet,
            och bakgrunden till det var att öst- och centraleuropeiska länder
            kom in i energimarknaden. De hade svaga rättssystem på den här
            punkten, och då kanske det fanns en grund. Men vad är grunden
            för att Tyskland och Sverige ska hålla på och stämma varandra
            i den här typen av avtal?
          </note>
          <note>
            Där kommer man in på en större fråga, nämligen om rättsstater
            ska ge företag möjlighet att överpröva demokratiska beslut via
            domstolar man inte kan prova. Jag menar att det är principiellt
            fel, och jag tycker att det är särskilt anmärkningsvärt när personer
            som i någon mening står till vänster tycker att man ska ge företagen
            den här rätten över demokratin och rätten att göra på det här
            sättet. Jag kan förstå om en nyliberal tycker det och vill utsträcka
            företagens rättigheter på demokratins bekostnad, men hur kan en
            socialist eller någon som står till vänster tycka det? Det är
            för mig en gåta.
          </note>
          <note>
            Stämningarna ökar lavinartat. De sista 14 åren har de femdubblats.
            Företagen ser sin möjlighet att pressa stater på pengar för demokratiska
            beslut. Naturligtvis finns ingen motsatt rätt – det är inte så
            att företagen betalar pengar om man ger dem större vinster genom
            demokratiska beslut, utan det här är ensidigt företagens rätt
            att påverka stater när de tar beslut. Det kan handla om miljölagstiftning,
            fackliga rättigheter och även andra saker.
          </note>
          <note>
            Jens Holm tog upp några exempel. Tobaksföretagen stämmer både
            Uruguay och Australien. Landet Slovakien har förlorat och tvingats
            betala skadestånd till ett nederländskt försäkringsbolag för att
            man ville ha en bättre sjukförsäkring. Vad är det för något? Vad
            är det som ger ett land skyldighet att betala ett försäkringsbolag
            för att landet vill ha en sjukförsäkring som är bra för medborgarna?
            Ett amerikanskt oljebolag har stämt Quebec för att provinsen inte
            vill ha frackning , alltså en miljöfarlig metod för att utvinna
            olja.
          </note>
          <note>
            Vi skulle med en sådan investeringsklausul i det amerikansk-europeiska
            frihandelsavtalet kunna ge de amerikanska ägarna till svenska
            företag i äldreomsorgen rätten att stämma oss när vi tar bort
            den vinstjakt vi gemensamt vill ta bort. Ägarna heter KKR och
            är ett av världens mest berömda riskkapitalbolag, kända för sin
            aggressivitet i olika affärer. Det övergår mitt förstånd att regeringen
            agerar som den gör och att den är för det här, vilket ju regeringen
            faktiskt är. Regeringen skriver brev till EU-kommissionen och
            kräver att man ska ge företagen den här typen av rättigheter.
          </note>
          <note>
            Dessbättre finns det ett kraftigt motstånd. LO i Sverige säger
            att man hoppas att regeringen ska vilja lyfta ut investeringsskyddet
            ur avtalet. Den amerikanska fackföreningsrörelsen säger att man
            inte vill ha de här paragraferna; man säger att två områden med
            rättsstater inte behöver den typen av överklagansmöjligheter.
            Den tyska regeringen, där både socialdemokrater och kristdemokrater
            sitter, vill lyfta ut det här ur avtalet.
          </note>
          <note>
            Det här är kanske den mest kontroversiella fråga som finns i
            den europeiska unionen i dag. Folkrörelser, miljöorganisationer
            och fackföreningar mobiliserar för att vi inte ska lämna över
            mer politisk makt till företag på demokratins bekostnad, och då
            skickar den ansvariga svenska ministern ett brev till EU och ber
            unionen göra precis det. Jag måste säga att jag är besviken.
          </note>
          <note type="speaker">
            Anf. 114 JENS HOLM (V):
          </note>
          <note>
            Herr talman! Jag blev glad då Stefan Löfven läste upp regeringsförklaringen,
            där han bland annat sade att handelsavtal ska respektera demokratiskt
            fattade beslut. Därför undrar jag om man kan skriva in ett investeringsskydd
            för storföretagen över huvud taget, alltså om det är i linje med
            demokratiskt fattade beslut.
          </note>
          <note>
            Om ett land bestämmer sig för att ha en hög nivå på miljöpolitiken
            och konsumentskyddet, eller för att förbjuda vinster i välfärden,
            ska man väl nämligen kunna vara säker på att landet har det. Man
            ska inte behöva vara rädd att landet blir stämt av storföretag.
            Jag vill inte att så viktiga saker ska avgöras i anonyma skiljedomstolar
            där vi inte har den minsta insyn.
          </note>
          <note>
            Jag är egentligen inte mest rädd för företagens stämningar i
            sig, utan jag är mest rädd för vad det sänder för signaler till
            oss beslutsfattare. Jag är rädd att vi kommer att självcensurera
            oss om vi har ett investeringsskydd för storföretagen. Vi kommer
            att få signaler från jurister och andra om att vi omedelbart kommer
            att få en stämning från ett amerikanskt storbolag ifall vi stiftar
            den där lagen för att skydda djuren, försöker förbjuda det där
            köttet och så vidare, så det ska vi inte göra.
          </note>
          <note>
            Jag tar upp det här därför att man i USA rutinmässigt behandlar
            djur med antibiotika, hormonbehandlar kött och doppar kycklingkött
            i klor. Det vill vi inte ha. Sedan får man utfästelser från olika
            personer på EU-nivå om att vi inte behöver oroa oss för det, för
            det är inte en del av förhandlingarna. Nej, men det är ju problemet
            – att man ger carte blanche till företagen. Då kan de stämma de
            stater som har förbud mot hormonbehandlat kött, mot antibiotika
            i kött och mot klordoppad kyckling. Företagen kan säga: Vi ska
            ha total frihandel mellan våra länder, och ni förbjuder det; det
            är inte okej.
          </note>
          <note>
            Det är därför vi inte ska ha något investeringsskydd.
          </note>
          <note type="speaker">
            Anf. 115 AMINEH KAKABAVEH (V):
          </note>
          <note>
            Herr talman! Jag tackar statsrådet Mikael Damberg, och jag tackar
            Jonas Sjöstedt för den här debatten. Det är nämligen en jätteviktig
            debatt.
          </note>
          <note>
            Vi vet att folkrörelsen i Sverige har satt igång med olika debatter
            och seminarier, precis som på andra sidan av Atlanten i Europa.
            Det är flera hundratusen människor som har skrivit under protester
            och skickat dem till EU-parlamentet och många olika partier. Jag
            tycker att det Tyskland och Österrike har gjort är väldigt klokt.
          </note>
          <note>
            Jag och statsrådet Mikael Damberg har haft en debatt om vad Sveriges
            regering, till skillnad från den förra regeringen, kommer att
            göra och vilken syn man har på detta frihandelsavtal och särskilt
            det investeringsskydd mina vänner har varit inne på. Det är nämligen
            den kontroversiella delen av handelsavtalet och kommer att ge
            storföretagen ännu mer makt över människor.
          </note>
          <note>
            I folkrörelsen, som består av fackföreningar, miljöorganisationer
            och konsumentföreningar, är man väldigt orolig. Oron är faktiskt
            befogad; vi har exemplet Tyskland, vad som har hänt i Australien
            och så vidare. Det här är ett perspektiv där storföretagens makt
            går före demokrati. Det är mycket sorgligt om en socialdemokratisk
            regering här hemma inte skulle kunna lyfta ur investeringsskyddet
            och också i en öppen och offentlig debatt prata om vårt ställningstagande.
          </note>
          <note>
            Vi kommer att få en hel del debatter och seminarier nästa vecka,
            och jag vet att debatten är igång på olika håll och kanter i Europa.
            Vi kan inte säga att det räcker bara för att vi har debatterat
            en gång.
          </note>
          <note>
            Demokratin behöver hela tiden breddas och värnas, och det är
            vi som måste vara föregångare. För det krävs en rödgrön regering.
          </note>
          <note>
            Vi i Vänsterpartiet är de som driver på. Vi vill ju vara till
            hjälp för den här regeringen genom att säga att det här är farligt.
            Vi har tillsammans försökt och försöker stoppa storföretag från
            att inskränka människors rättigheter härhemma.
          </note>
          <note>
            Vi har förhandlat tillsammans om att stoppa storföretag inom
            vård och omsorg, den offentliga sektorn. Det här hänger ihop med
            just dessa politiska värderingar, för det handlar om politiska
            värderingar, eller hur? Det handlar ytterst om vem som ska ha
            mer makt. Är det storföretagen eller är det folkrörelser som är
            upprörda över detta?
          </note>
          <note>
            Jag tror att många bland det svenska folket kanske inte riktigt
            förstått vad det här kommer att innebära. Därför måste vi helt
            enkelt hjälpas åt. Jag har också förväntningar på att Mikael Damberg
            och den socialdemokratiska och miljöpartistiska regeringen har
            en helt annan syn än den förra regeringen på detta.
          </note>
          <note>
            Jag undrar vad statsrådet kommer att säga om detta.
          </note>
          <note type="speaker">
            Anf. 116 Närings- och innovationsminister MIKAEL DAMBERG (S):
          </note>
          <note>
            Herr talman! Jag ska först säga någonting om vad det här handlar
            om också. När man lyssnar till Vänsterpartiets representanter
            tar de upp en lång rad problem. Men eftersom vi i riksdagen har
            ställt oss bakom ambi ­ tionen med handelsavtalen undrar jag om
            det är bra för Sverige och för världen att det kommer till stånd
            breda handelsavtal.
          </note>
          <note>
            Det finns en diskussion här som jag tycker är lite märklig när
            det gäller stora och små företag. Stora företag har inga problem
            att navigera i världs ­ handeln utan handelsavtal. Det är de små
            och medelstora företagen som har mest att vinna på att vi får
            till stånd handelsavtal som gör att reglerna blir begripliga och
            fungerande och gör att fler företag kan delta i internatio ­ nell
            handel.
          </note>
          <note>
            Vi har också stort intresse av att inte minst den fattigare delen
            av världen får till stånd fler internationella handelsavtal. Där
            är Sverige drivande för en fri och rättvis världshandel.
          </note>
          <note>
            Just nu prövas lite grann världens idé om frihandel. Vi har hela
            WTO-systemet som skakar, eller hur? Vi har också de stora handelsavtalen
            som nu diskuteras. Jag hoppas verkligen att det svenska parlamentet
            kan vara överens om att de här handelsavtalen är viktiga, inte
            bara för Europa och USA utan för vårt land och våra företags möjligheter
            att finnas på en världsmarknad och klara till exempel frågor som
            vi är engagerade i, till exempel arbetslösheten i Sverige.
          </note>
          <note>
            Givet att man har den diskussionen kommer man till nästa diskussion:
            Hur ser investeringsskydden ut i dag? Det låter lite grann på
            Vänsterpartiet som att det inte finns några sådana avtal i dag.
            Det finns mängder av sådana avtal i dag. De är utformade ungefär
            så dåligt som exemplet Philip Morris visar. De var så breda och
            allmänna, inte distinkta med vad som skulle regleras så att det
            var möjligt för en del att gå till domstol.
          </note>
          <note>
            När jag första gången hörde talas om en del av de här historierna
            blev jag verkligen konfunderad. Ta bara stämningen i Slovakien
            när det gällde sjukförsäkringssystemet. Det låter helt absurt.
            Men efter stämningen visade det sig att Slovakiens egen författningsdomstol
            2011 sade att det var olaglig lagstiftning, att den bröt mot Europakonventionen
            om mänskliga rättigheter, så lagstiftningen var nog inte så bra
            utformad. Oavsett hur man tycker i sakfrågan – privat eller offentligt
            – där vi står upp för en bra sjukförsäkring, kan man nog säga
            att lagstiftningen inte var så bra om den till och med bröt mot
            författningen och mot Europakonventionen.
          </note>
          <note>
            När det gäller fallet Philip Morris visade det bara på behovet
            av en modern investeringspolitik globalt sett som gör tydligt
            vad man får göra och inte får göra i relationer mellan stater
            och mellan företag och stater. Det är också en sådan diskussion
            som regeringen har öppnat för.
          </note>
          <note>
            Det brev som lite mystiskt sagts vara hemligt publicerades på
            regeringens hemsida – så hemligt var det då kanske inte. I brevet
            drev vi på för att ta nya tag i TTIP-förhandlingarna, för de är
            viktiga. Vi har ett window of opportunity ungefär ett år framåt
            med en amerikansk president som heter Barack Obama, som jag tror
            är vår bästa vän för att få till stånd ett bra handelsavtal med
            höga standarder, inte sänkta standarder, mellan USA och Europa.
          </note>
          <note>
            Det är dags att flytta fram positionerna i förhandlingarna framöver
            om vi menar allvar med att ta fram ett frihandelsavtal. Regeringen
            välkomnar att kommissionen lyfter upp samrådsförfarandet och diskuterar
            i olika grupper hur sådana här frågor kan hanteras på ett bättre
            sätt. Det kommer att redovisas inför årsskiftet. Regeringen kommer
            att aktivt ta del av samrådsutslaget och vara aktiv i debatten
            om att forma en modern investeringspolitik med mycket öppenhet
            och transparens men också tydliga regler för vad som får göras
            och inte göras.
          </note>
          <note type="speaker">
            Anf. 117 JONAS SJÖSTEDT (V):
          </note>
          <note>
            Herr talman! Mikael Damberg! Det är Europeiska unionen som ingår
            handelsavtal nuförtiden. Vi har en gemensam handelspolitik. Jag
            satt i elva år i EU:s parlament och röstade för ett stort antal
            frihandelsavtal.
          </note>
          <note>
            Jag är i grunden positiv till att man lyfter bort tullar och
            onödiga restriktioner för handel. Det är en viktig del av det
            vi behöver för att skapa välstånd i Sverige, och ofta är det tredje
            världens länder som lider mest av handelsrestriktioner. Men jag
            är inte beredd att ge rätten till storföretag att överpröva demokratiska
            beslut, och det är det diskussionen handlar om.
          </note>
          <note>
            Det är en global diskussion. Den finns i det australiensiska
            Labourpartiet efter deras erfarenheter. Den finns i den amerikanska
            fackföreningsrörelsen. Den här diskussionen finns i hela Europa.
          </note>
          <note>
            Rättsstater behöver inte en överdomare. Det visade det slovakiska
            exemplet. De skulle ha gått till den slovakiska domstolen. De
            klarade det på egen hand. Det gör rättsstater gentemot varandra.
            Det är en principfråga om vi ska ge företag rätten att överpröva
            demokratiska beslut.
          </note>
          <note>
            Vad innebär då brevet som Mikael Damberg har undertecknat. Där
            stå r det : The council mandate is clear in its inclusion of investor
            protection mechanisms in the TTIP negotiations. Det är ett krav
            på den här typen av mekanismer.
          </note>
          <note>
            Jag är besviken på den svenska regeringen. Jag tycker att man
            har lite grann sagt en sak hemma och en annan sak när man skriver
            brev till EU-kommissionen i Bryssel. Är det inte så, Mikael Damberg,
            att brevet innebär att Sverige tar ställning för ett investeringsskydd
            av den här typen?
          </note>
          <note>
            Det tyska exemplet visar hur orimligt det är. Vattenfall köpte
            kärnkraftverk, fast man visste att Tyskland skulle avveckla kärnkraften.
            Det fungerade inte när man fattade beslutet att sätta ett årtal
            för avvecklingen, och ändå kräver Vattenfall ett skadestånd. Vi
            skämmer ut oss i Tyskland genom Vattenfalls agerande. Jag menar
            att regeringen har ansvar för att ställa det här till rätta.
          </note>
          <note>
            Jag har två frågor. Den första är: Innebär inte brevet att regeringen
            har tagit ställning? Den andra är: Vad är egentligen skillnaden,
            som Amineh Kakabaveh frågade, mellan den här regeringens syn på
            TTIP-avtalet och den förra regeringens? Jag ser tyvärr ingen skillnad
            alls.
          </note>
          <note type="speaker">
            Anf. 118 AMINEH KAKABAVEH (V):
          </note>
          <note>
            Herr talman! Vänsterpartiet ska inte målas ut som ett parti som
            är emot avtal och emot tillväxt. Vi tycker att frihandelsavtal
            är viktigt från olika aspekter för Sverige, för sysselsättningen,
            för välståndet, för välfärden och för solidariteten. Det är bra,
            men för oss är demokratin överordnad, både härhemma och i fjärran,
            i sådana här handelsavtal och i internationella sammanhang. Därför
            vill jag betona att vi tycker att det är jätteviktigt att vi är
            en del av världen och är med och bidrar. Vi ska samtidigt vara
            förebilder. Vi ska arbeta för mänskliga rättigheter, demokrati,
            folkrörelser och särskilt värna om arbetsrätten. Den fackliga
            rörelsen går före allt annat. Det är viktigt att betona här.
          </note>
          <note>
            Jag hoppas att vi i nästa debatt inte igen kommer att få stämpeln
            att vi är emot avtal och tillväxt. Det är viktigt för oss. Men
            det vi vill lyfta ut ur investeringsavtalet är det så kallade
            investeringsskyddet. Många folkrörelser på andra sidan Atlanten,
            i Europa, i Sverige och i många andra delar av världen varnar
            oss. De säger att det här har påverkat demokratin i andra länder.
            Vi vill inte att det ska vara så hos oss, och Vänsterpartiet har
            särskilt stora förväntningar på den här regeringen.
          </note>
          <note type="speaker">
            Anf. 119 Närings- och innovationsminister MIKAEL DAMBERG (S):
          </note>
          <note>
            Herr talman! Jag tror inte att det är sista gången vi diskuterar
            denna fråga. Frågan kommer att diskuteras under lång tid eftersom
            avtalet ännu inte är färdigt.
          </note>
          <note>
            När det gäller det förhandlingsmandat som har getts till kommissionen
            kan regeringen kanske inte ha vilken uppfattning som helst. Den
            5 juni 2013 godkände EU-nämnden den dåvarande regeringens förhandlingsmandat.
            Inget av riksdagens partier reserverade sig mot det förhandlingsmandat
            som gavs i EU-nämnden för att förhandla om TTIP. Det betyder att
            denna linje gäller för den regering som sitter så länge riksdagen
            inte har fattat ett nytt beslut.
          </note>
          <note>
            Det denna regering har gjort och varit tydlig med både i regeringsförklaringen,
            som ni hänvisar till, och i de diskussioner vi har i Europa och
            i olika sammanhang här hemma är att vi välkomnar kommissionens
            samrådsförfarande.
          </note>
          <note>
            Finns det sätt att utveckla detta? Kan man göra det på annorlunda
            sätt? Vad blir slutresultatet i avtalet? Det kan vi inte veta
            förrän avtalet finns där.
          </note>
          <note>
            För oss är det viktigt att avtalet kommer till stånd och att
            det blir ett brett och omfattande avtal som också omfattar investeringar.
            Investeringar är viktiga för jobben, handeln och utvecklingen
            i Europa, USA och Sverige. Sverige har stora investeringsintressen
            i USA. Vi har också stort intresse av att amerikanska bolag investerar
            i Sverige och Europa. Investeringsdelen av avtalet ska alltså
            finnas där.
          </note>
          <note>
            Hur detta kommer att se ut på slutet hoppas jag att vi kan vara
            med och påverka genom att driva en progressiv diskussion om hur
            man kommer framåt. Men att på förhand säga nej till än det ena
            än det andra innan man har diskuterat hur man kommer vidare är
            inte smart politik om vi vill påverka den europeiska debatten
            och se till att vi i slutändan kan teckna ett bra och progressivt
            avtal som skapar bättre förutsättningar för Europa och Sverige.
          </note>
          <note>
            Överläggningen var härmed avslutad.
          </note>
          <note>
            § 13 Svar på interpellation 2014/15:63 om Northland
          </note>
          <note type="speaker">
            Anf. 120 Närings- och innovationsminister MIKAEL DAMBERG (S):
          </note>
          <note>
            Herr talman! Birger Lahti har frågat mig vilka konkreta åtgärder
            jag avser att genomföra för att förhindra eller mildra de katastrofala
            konsekvenser som stängningen av Northland Resources gruva utanför
            Pajala fört med sig.
          </note>
          <note>
            Birger Lahti ställde en liknande fråga till mig vid frågestunden
            i riksdagen för en månad sedan. Mitt svar till Birger Lahti i
            dag blir liknande det svar jag lämnade då: Northland Resources
            befinner sig för närvarande under rekonstruktion. Målsättningen
            med rekonstruktionen är att bolaget ska hitta finansiering för
            att kunna återuppta produktionen. Regeringen utgår från att bolaget
            gör sitt yttersta och hoppas att de ska lyckas med detta arbete.
          </note>
          <note>
            Regeringen har tidigare anslagit nästan 1,8 miljarder kronor
            för att förstärka vägen från Kaunisvaara till Svappavaara . Förstärkningen
            gör bland annat så att bolaget kan transportera sin malm från
            gruvan till kunderna. Hittills har nästan 700 miljoner kronor
            av medlen använts för att förstärka vägen.
          </note>
          <note>
            Landshövdingen i Norrbottens län har också tillsatt en grupp
            som går under namnet Pajalagruppen och som samlar viktiga aktörer
            i regionen. Pajalagruppen har en viktig uppgift och kommer bland
            annat att verka för att samhällets resurser används på bästa möjliga
            sätt med anledning av Northland Resources rekonstruktion, oavsett
            om det gäller arbetsmarknadsinsatser, nya förutsättningar för
            företagen eller kommunala utmaningar. Jag har löpande kontakt
            med landshövdingen för att ta del av gruppens arbete och slutsatser.
          </note>
          <note>
            Jag förstår verkligen den oro som många i regionen känner för
            den stoppade produktionen i Pajala. Jag vill försäkra Birger Lahti
            och andra om att jag följer utvecklingen noga.
          </note>
          <note type="speaker">
            Anf. 121 BIRGER LAHTI (V):
          </note>
          <note>
            Herr talman! Jag tackar närings- och innovationsministern för
            svaret. Det som gör mig bekymrad är att det inte finns något nytt
            i svaret. När jag frågar efter konkreta åtgärder hänvisar ministern
            till ett beslut som den gamla regeringen tog vad gäller vägen.
            Men man var ju tvungen att göra något, för vägen kördes sönder
            av tung trafik. Man hade alltså inte kunnat förbigå det. Vidare
            säger ministern att landshövdingen har tillsatt en grupp.
          </note>
          <note>
            Det finns ytterligare något som gör mig bekymrad. I svaret står
            det ”oavsett om det gäller arbetsmarknadsåtgärder, nya förutsättningar
            för företagen eller kommunala utmaningar” men inget om gruvans
            överlevnad.
          </note>
          <note>
            Ministern hänvisar till rekonstruktionen. Ja, den pågår. Men
            jag tror att även rekonstruktören är mer intresserad av att hitta
            en lösning där de 500–600 personerna får sin utkomst av det malmkoncentrat
            som finns i backen och som går att sälja ute i världen än av arbetsmarknadsinsatser
            eller annat som blir ett problem om det de facto inte blir någon
            nystart.
          </note>
          <note>
            I näringsutskottet i dag talade ministern om att statliga bolag
            har problem framför sig. Jag förstår det, och jag inser att detta
            inte skulle vara någon guldgruva för LKAB. Men jag är övertygad
            om att med de samordningsvinster de har skulle de kunna drifta
            gruvan med mindre underskott än Northland.
          </note>
          <note>
            I ett inlägg till mina kolleger pekar ministern på hur statliga
            bolags styrelser ska sköta sig och att det finns en aktiebolagslag.
            Ja, det finns det. Men vem skulle ta strid om en styrelse tar
            beslutet att göra ett avtal med ett privat företag trots att man
            vet att det inte är någon guldgruva och att man inte kommer att
            göra några pengar på det? Det kanske är en bättre åtgärd än arbetsmarknadsåtgärder
            som bagarstugor i Pajala eller något annat. Vi vet att LKAB inte
            kommer att göra pengar på det, men vi skulle kunna ha ett ägardirektiv
            och ett avtal om att drifta gruvan – jag vet inte hur länge –
            och sedan får vi se vad som händer.
          </note>
          <note>
            Om viljan skulle finnas att ge vårt statliga bolag ägardirektiv
            är jag övertygad om att dessa människor skulle få sin utkomst
            av malmkoncentrat i stället för från a-kassan eller några arbetsmarknadsåtgärder.
            För kommunen och östra Norrbotten vore det den bästa lösningen.
          </note>
          <note>
            Jag är övertygad om att viljan finns. Vi var inne på att vi har
            en progressiv regering, och jag hoppas verkligen att vi har det.
            Jag förstår att det skulle vara unikt att gå in och peta i hur
            ett bolag ska bete sig i detta läge, men inget går att jämföra
            med att vi har f ått investerare att investera 8 miljarder i ett
            projekt i östra Norrbotten. Ju längre tiden går, desto svårare
            är det att starta upp gruvan igen. När den viktiga spetskompetensen
            försvinner blir det jättesvårt att starta igen.
          </note>
          <note>
            Ministern! Jag tror att det finns andra lösningar. Det räcker
            inte att bara följa utvecklingen. Det krävs åtgärder. Jag hoppas
            att vi är överens om att det vore bättre att pengarna kom från
            världsmarknaden än från arbetsmarknadsåtgärder.
          </note>
          <note type="speaker">
            Anf. 122 Närings- och innovationsminister MIKAEL DAMBERG (S):
          </note>
          <note>
            Herr talman! Jag har varit i Pajala på inbjudan av den lokala
            fackklub ­ ben och talat med företagsledningen, kommunledningen
            och flera berörda parter om hur det ser ut där nu. Jag vill verkligen
            stryka under det Birger Lahti sade om att det är en stor sak,
            inte bara för Pajala utan för hela regio ­ nen. Det är skakande
            att se anläggningen stå tyst och öde när vi vet att det har investerats
            8 miljarder kronor i en stor produktionsanläggning som i dag inte
            skapar värden utan står still.
          </note>
          <note>
            Detta berör hundratals människor direkt i produktionen men också
            i transportleden efteråt och människor runt omkring. Det påverkar
            bostadspriserna och inflyttning och utflyttning i kommunen. Det
            är alltså en stor sak om gruvan återuppstår eller om den fortsätter
            att stå still, och jag tar absolut inte lätt på denna fråga.
          </note>
          <note>
            Staten har gjort annat än väginvesteringen och Pajalagruppen.
            Under rekonstruktionen står vi för 30 miljoner kronor i lönegarantier.
            Men North ­ land Resources är ett privat företag som går igenom
            sin andra rekonstruk ­ tion på kort tid. Nu måste bolaget säkra
            de investeringar som kräva för an fortsatt verksamhet. Det är
            en stor utmaning för bolaget.
          </note>
          <note>
            Man kan vända på det och säga: Men kan inte LKAB lösa allting?
            Det var precis som vi talade om på näringsutskottet tidigare i
            dag. Nu var inte alla som lyssnar på den här debatten där, men
            LKAB har också stora utmaningar, såsom pressat världsmarknadspris.
            Världsmarknadspriserna på järnmalm har minskat med 45 procent
            bara i år, vilket pressar LKAB ordentligt. Förra veckan nådde
            priset på järnmalm den lägsta nivån sedan 2009.
          </note>
          <note>
            LKAB står inför stora och viktiga investeringar, både i ny gruvdrift
            och i samhällsomvandling i Kiruna och på andra ställen, för att
            klara samhällsomflyttningen. Det är stora investeringar som LKAB
            ska sköta eftersom de sköter gruvdriften.
          </note>
          <note>
            Finns det möjligheter till samverkan och synergier i detta läge?
            Det är en sådan sak som jag har undersökt och talat med LKAB om.
            Jag har frågat om det finns någonting man kan göra för att skapa
            ett större värde tillsammans med gruvnäringen i Norrbotten. LKAB
            säger ungefär att deras ambition är att öka sin produktion med
            de tre nya gruvorna.
          </note>
          <note>
            I dag säljer bolaget all malm de producerar. Men med de nya dagbrottsgruvorna
            kan de komma att ha ytterligare malm till försäljning 2016. Det
            är den kalkylen LKAB jobbar med. Den malmen skulle kunna säljas.
            Jag har förstått att Northland skulle vara intresserat av att
            höja produktionsvolymen och på så sätt kanske ha nytta av extramalmen
            för att kunna producera tillräckligt och minska kostnaderna i
            den totala verksamheten.
          </note>
          <note>
            Därför är det naturligt att Northland är intresserat av att köpa
            malmen och få synergieffekter som vore positiva för hela gruvnäringen
            i Norrbotten.
          </note>
          <note>
            Vi tittar på och diskuterar sådana möjligheter framöver. LKAB
            har sagt till mig att det är en möjlighet de kan vara intresserade
            av. Det kan även finnas andra synergier som kan göras. Men det
            vore fel att påstå någonting annat än att det privata bolaget
            Northland har en viktig uppgift att fixa den finansiering av investeringar
            som krävs för att starta upp gruvan igen.
          </note>
          <note>
            Det är där vi står i dag, och jag hoppas verkligen att bolaget
            lyckas med det. Om vi kan hitta synergieffekter på det sättet
            tror jag att LKAB är intresserat av att ta chansen.
          </note>
          <note type="speaker">
            Anf. 123 BIRGER LAHTI (V):
          </note>
          <note>
            Herr talman! Man önskar att det fanns ett handelsavtal där Northland
            kunde stämma marknaden för att den sänkte priset, men det finns
            det inte.
          </note>
          <note>
            Du antyder, Mikael Damberg , att jag skulle ha sagt att LKAB
            ska lösa allt, men jag håller med dig; de har utmaningar. De har
            hållit på så länge att det nu finns en stad som är i vägen. Men
            det är inte det jag säger. Jag säger att ägaren kan säga att LKAB
            ska träffa ett avtal så att Northland håller sig ovanför vattenytan
            medan de fixar det här. LKAB skulle kunna drifta gruvan och sälja
            malmen, och så skulle människorna ha sina jobb kvar.
          </note>
          <note>
            Jag säger inte att LKAB ska gå in med investeringspengar eller
            någonting, bara träffa ett avtal om att drifta och sälja malmen
            vidare så att Northland håller sig ovanför vattenytan. Det är
            vad jag är inne på, och det skulle gå att lösa med ägardirektiv
            till LKAB om att drifta .
          </note>
          <note>
            Såvitt jag förstår har det fattats ett beslut här i kammaren
            om en utredning om järnvägen mellan Kaunisvaara och Svappavaara
            . Alla partier var överens om att den skulle utredas så fort som
            möjligt. Det hörs ingenting om det. Om det skulle vara någonting
            i görningen och man ser att det på sikt kommer att finnas en järnväg
            för gruvdriften och att man ska börja projektera för en järnväg
            är det klart att det skulle göra det lättare att få investerare
            till gruvan och driften igen.
          </note>
          <note>
            Det jag saknar är givetvis att man söker lösningar. Jag håller
            med om att det är Northlands sak att försöka lösa investeringen.
            De saknar pengar och har haft olyckliga förutsättningar när det
            gäller höga räntor och liknande. De bitarna kan jag. Det är ingen
            idé att jag går in på teknik här eller några detaljer om varför
            det har blivit så. Jag tror dock att om det här företaget går
            i konkurs och det dröjer länge innan det finns någon ny ägare
            blir det jättesvårt att starta igen.
          </note>
          <note>
            Jag vet att de som drabbas redan har sökt jobb. Några kanske
            går tillbaka till sina gamla arbetsgivare i Kiruna eller Malmberget.
            Konsekvensen om gruvan står länge blir att den blir jättesvår
            att starta igen. Hur länge står Pon Cat där och väntar med sin
            utrustning? Det gör de inte länge.
          </note>
          <note>
            Under tiden Northland fixar detta skulle det finnas ett avtal
            om att LKAB ska drifta så att de människor jag pratade om kan
            få sin utkomst från ett malmkoncentrat som går att sälja i världen.
          </note>
          <note>
            Visst förstår vi att LKAB att inte kommer med precis samma summa
            i utdelning till staten som det var tänkt när de driftar ett tag,
            men jag är övertygad om att det ändå skulle vara bättre för staten
            än att 500–600 personer går hemma. Som du var inne på nyss, Mikael
            Damberg, finns det också bieffekter som är ännu större.
          </note>
          <note>
            Det är detta jag saknar i denna progressiva regeringen och i
            ministerns tankar om det hela.
          </note>
          <note type="speaker">
            Anf. 124 Närings- och innovationsminister MIKAEL DAMBERG (S):
          </note>
          <note>
            Herr talman! Jag delar Birger Lahtis bild att tiden rinner iväg
            – det finns inte hur mycket tid som helst. Det gäller inte minst
            de privata investerare som ska bestämma sig för om de ska gå vidare
            eller inte. Tidsspannet är inte så stort. Jag bedömer att beslut
            måste fattas inom de närmaste veckorna om man ska välja att återstarta
            och om man har möjlighet att hitta en ekonomisk konstruktion som
            håller.
          </note>
          <note>
            Jag tror inte att det skulle underlätta för att få privata investerare
            att gå in om det finns en diskussion om huruvida LKAB ska göra
            det eller inte. Jag tror att LKAB har väldigt stora utmaningar
            framför sig.
          </note>
          <note>
            Jag tror att det finns möjlighet för LKAB att hitta synergieffekter,
            som vi var inne på, men att tro att LKAB ska gå in och ta över
            ett privat gruvföretag som i dag är mitt uppe i en rekonstruktion
            är inte vägen framåt.
          </note>
          <note>
            Det som kommer att avgöra är om man tror på idén att man genom
            att öppna hela gruvan kan få ned kostnaderna och därmed få lönsamhet
            med dagens låga malmpriser. Investerarna verkar fortfarande tro
            på idén.
          </note>
          <note>
            Rekonstruktören har inte sagt att det inte kommer att gå. R ekonstruktören
            har att ta ställning till alla intressenters åsikter om detta
            och bevaka dem. Det finns intressenter som är beredda att investera
            och satsa. Det handlar om att se om de får tillräckligt mycket
            kapital för att sätta igång verksamheten igen. Jag hoppas det.
          </note>
          <note>
            Precis som Birger Lahti säger har många redan drabbats av att
            gruvan står still. En del kan, om det tar för lång tid, få helt
            andra jobb. De går kanske tillbaka till sina gamla jobb eller
            söker sig till LKAB och de nyöppnade gruvorna på Malmfältet, som
            kommer att suga till sig en del arbetskraft.
          </note>
          <note>
            Med tanke på att Norrbotten fortfarande är lite av ett tillväxtunder
            om man tittar på Sverige som helhet och att arbetslösheten har
            sjunkit ganska kraftigt tror jag att det för många av de personer
            som har erfarenhet av gruvdrift och som har varit på Northland
            kommer att finnas möjlighet att komma in i annan gruvverksamhet
            i Norrbotten, om utvecklingen av gruvnäringen inte avstannar helt
            där.
          </note>
          <note>
            För staden och orten – jag säger alltid staden, men det är kanske
            fel begrepp i sammanhanget – och för samhället blir det väldigt
            påfrestande. De stora förväntningar och den stora tillväxtidé
            som har funnits när det gäller bostadspriser, inflyttning och
            allting riskerar att brytas om gruvan inte kommer igång väldigt
            snart.
          </note>
          <note>
            Jag hoppas att vi delar samma engagemang och att vi gör vad vi
            kan för att se till att detta blir bra, för ingen tjänar på att
            gruvan blir stående. Den kan skapa stora värden för Sverige på
            exportmarknaderna men också för de människor som får sin utkomst
            från ett jobb i Pajala.
          </note>
          <note>
            Jag hoppas verkligen att det kommer att gå bra. Vi har diskuterat
            vad vi kan göra för att ge besked om de investeringar vi står
            fast vid och vad LKAB skulle kunna göra i form av samarbeten och
            synergier för att underlätta för gruvnäringen i Norrbotten som
            helhet.
          </note>
          <note>
            Jag tror och hoppas att det kanske kan gå, men ytterst är det
            världsmarknadspriserna på malm som kommer att avgöra hur investerarna
            ser på gruvnäringen i den här delen av Sverige framöver.
          </note>
          <note type="speaker">
            Anf. 125 BIRGER LAHTI (V):
          </note>
          <note>
            Herr talman! Jag hör vad ministern säger, och jag delar hans
            uppfattning vad gäller konsekvenserna av om gruvan står stilla.
            Men jag är ute efter att gruvan inte ska stå stilla.
          </note>
          <note>
            Ministern säger att LKAB står inför stora utmaningar. Jag vet
            det. Men gruvan skulle inte kosta LKAB någonting eftersom de kan
            sälja malmen. Jag vet att gruvan inte kan bli en pengamaskin,
            men LKAB kan drifta gruvan, kanske med lite underskott, och få
            synergieffekter.
          </note>
          <note>
            Staten säger att man vet att gruvan inte är en guldgruva och
            att den kommer att kosta, men gruvan skulle rädda östra Norrbotten
            och Pajala kommun från så stora problem som stängningen skulle
            innebära.
          </note>
          <note>
            Vi pratar om att några kan få tillbaka sina jobb. Det kanske
            de får, men om gruvan stängs helt eller står stilla ett halvår
            kan det bli ett dråpslag för orten och östra Norrbotten. Det kommer
            inte att vara möjligt att öppna den igen.
          </note>
          <note>
            LKAB ställs inför utmaningar, men det är inget hinder för att
            de ska ta över. Människorna som kan jobbet finns där och kan fortsätta.
            Vi vet att detta inte ger några pengar till staten, tvärtom kommer
            det att kosta. Men stängningen kommer att kosta staten ändå. Vi
            kan inte låta dessa människor i östra Norrbotten stå utan hjälp
            när gruvan väl har stängts. Ministern nämnde själv allt som kommunen
            har gjort i fråga om investeringar och så vidare. Det blir stora
            utmaningar där också.
          </note>
          <note>
            Tack för debatten!
          </note>
          <note type="speaker">
            Anf. 126 Närings- och innovationsminister MIKAEL DAMBERG (S):
          </note>
          <note>
            Herr talman! Jag vill avslutningsvis säga att jag verkligen hoppas
            att Birger Lahti och jag får rätt i våra förhoppningar om att
            gruvan ska starta igen. Det är viktigt inte bara för bygden och
            för regionen utan också för Sverige.
          </note>
          <note>
            Den stora frågan är dock världsmarknadspriserna och gruvnäringens
            lönsamhet. Det är vad som till slut kommer att avgöra om investerarna
            ställer upp för bolaget, om de hittar en väg framåt eller inte.
          </note>
          <note>
            Staten kan göra vissa saker. Vi har ställt upp under denna tid.
            Vi har visat att vi är seriösa på investeringssidan och vägsidan.
            Vi har infört Paja ­ lagruppen. Vi har ställt upp med lönegarantier
            för de anställda. Vi har fört diskussioner med LKAB. LKAB har
            sagt till mig att de ser möjligheter i framtiden, vissa synergier,
            som kan hjälpa verksamheten genom den över ­ produktion av järnmalm
            som LKAB kan komma att få 2016 när de nya gruvorna öppnas. Det
            kan faktiskt innebära en synergi som kan göra kalkylen något bättre
            för Northland. Det är en spännande utväg.
          </note>
          <note>
            Det är fråga om ett privat företag som står under rekonstruktion,
            och det måste finnas privata investerare för att gruvan ska öppna
            igen. Jag hoppas att den kommer att öppna, men jag kan inte se
            att staten kan förväntas ta över alla privata företag eller privata
            företag som går med underskott. Det är egentligen vad Birger Lahti
            säger mellan raderna, det vill säga att även om gruvan drivs med
            underskott ska staten gå in och ta över verksamheten. Så kan vi
            inte driva de statliga bolagen framöver. Vi måste vara varsamma
            om de statliga bolagen så att de får den styrka, kompetens och
            kraft som behövs för att göra framtidsinvesteringar så att gruvnäringen
            i Sverige fortsätter att stå stark. LKAB är fortfarande ett otroligt
            viktigt bolag för gruvnäringen i Sverige. Därför måste LKAB stå
            starkt även efter denna period.
          </note>
          <note>
            Överläggningen var härmed avslutad.
          </note>
          <note>
            § 14 Svar på interpellation 2014/15:89 om arbetslöshetsstatistik
          </note>
          <note type="speaker">
            Anf. 127 Arbetsmarknadsminister YLVA JOHANSSON (S):
          </note>
          <note>
            Herr talman! Roger Haddad har frågat mig hur den faktiska arbetslösheten
            ser ut bland ungdomar 18–24 år, enligt ministern och regeringen,
            vad avser de som varken arbetar eller studerar. Vidare har Roger
            Haddad också frågat mig om vilka åtgärder jag avser att vidta
            för att informationen kring andelen ungdomsarbetslösa blir bättre
            på kommunal och statlig nivå.
          </note>
          <note>
            Det är Statistiska centralbyrån som, baserat på internationella
            överenskommelser, definierar vem som är sysselsatt eller arbetslös.
            Regeringen har inget direkt inflytande när det gäller denna fråga.
            Den officiella arbetslösheten mäts av Statistiska centralbyrån
            genom arbetskraftsundersökningarna som uppdateras och redovisas
            månatligen. I den senaste arbetskraftsundersökningen, avseende
            september 2014, framgår det att den officiella arbetslösheten
            bland ungdomar som avser åldersgruppen 15–24 år uppgick till 22,2
            procent av arbetskraften. Vid sidan av detta mått publicerar även
            Statistiska centralbyrån statistik på unga som varken arbetar
            eller studerar. Detta mått är en annan indikator på ungdomars
            arbetsmarknadssituation, men det ska inte förväxlas med det officiella
            arbetslöshetsmåttet. Enligt senast tillgänglig statistik från
            arbetskraftsundersökningarna uppgick andelen unga som varken arbetar
            eller studerar till 9,3 procent av befolkningen i åldersgruppen
            15–24 år.
          </note>
          <note>
            Den höga ungdomsarbetslösheten är en av regeringens högst prioriterade
            arbetsmarknadspolitiska utmaningar. Regeringen påbörjar nu ett
            ambitiöst reformprogram i syfte att pressa tillbaka arbetslösheten
            bland ungdomar. Kampen mot ungdomsarbetslösheten förutsätter bred
            mobilisering och samverkan mellan bland annat arbetsmarknadens
            parter, privata näringslivet och inte minst landets kommuner.
            Kommunernas kunskap, engagemang och bidrag är en förutsättning
            i arbetet för att minska ungdomsarbetslösheten, bland annat genom
            den 90-dagarsgaranti som regeringen aviserat i budgetpropositionen
            för 2015. Regeringen avser mot denna bakgrund att inleda samtal
            med samtliga av landets kommuner för att ta ett gemensamt grepp
            mot arbetslösheten bland ungdomar. Samtal kommer också att inledas
            med berörda parter på arbetsmarknaden samt med andra betydelsefulla
            aktörer såsom organisationer och relevanta myndigheter.
          </note>
          <note type="speaker">
            Anf. 128 ROGER HADDAD (FP):
          </note>
          <note>
            Herr talman! Tack, arbetsmarknadsministern, för svaret på min
            interpellation!
          </note>
          <note>
            Debatten om arbetslösheten, inte minst om unga utanför arbetsmarknaden,
            är intensiv. Vi hörde också i dag under statsministerns frågestund
            att frågan togs upp. Den engagerar många.
          </note>
          <note>
            Anledningen till att jag ställt min fråga är att få ett förtydligande
            från arbetsmarknadsministern eftersom olika siffror har figurerat
            i den allmänpolitiska debatten. Å ena sidan är det SCB:s statistik,
            å andra sidan är det Arbetsförmedlingens statistik. Vi som arbetar
            med frågorna vet att i gruppen arbetslösa ungdomar ingår många
            heltidsstuderande. Nu sade statsrådet i sitt svar att vi inte
            ska förväxla dessa, men det är klart att det är en skillnad om
            vi tror att ungdomsarbetslösheten är 22 procent eller 9 procent.
            Dessutom ingår 15 ‑ , 16 ‑ , 17- och 18-åringar i urvalsgruppen.
            Vi vet att man i Sverige går på gymnasiet fram till att man är
            18–19 år.
          </note>
          <note>
            Folkpartiet vill adressera frågan inte för att tona ned problemet
            med ungdomsarbetslöshet utan vi håller med om att det är ett stort
            problem. Vi instämmer i statsrådets svar att problemet är bekymmersamt
            och att fler kommuner måste ta tag i problemet.
          </note>
          <note>
            Den tidigare regeringen tillsatte för ett par år sedan en utredare,
            Ann-Marie Begler, som också lämnade ett material till regeringen
            i oktober förra året om unga utanför arbetsmarknaden. Hon konstaterade
            i sin utredning till regeringen att det är oklart hur det förhåller
            sig, att det är oklart om de insatser som sätts in från kommuner
            och myndigheter når de som faktiskt är i störst behov av hjälp
            för att komma ifrån situationen att de inte studerar eller arbetar.
          </note>
          <note>
            Syftet med interpellationen, herr talman, är att bringa klarhet
            i hur det ser ut, hur vi ska bli bättre på både kommunal och statlig
            nivå. I den delen känner jag inte riktigt att jag har fått svar
            från statsrådet. Men jag vill också ha ett förtydligande inte
            för att tona ned problemet utan för att vi ska angripa rätt problem,
            nämligen de som inte går i gymnasiet, inte studerar i vuxenutbildningen
            eller står utanför arbetsmarknaden. Jag anser att det är viktigast
            att fokusera på dem.
          </note>
          <note type="speaker">
            Anf. 129 Arbetsmarknadsminister YLVA JOHANSSON (S):
          </note>
          <note>
            Herr talman! Jag välkomnar att Roger Haddad tar upp frågan. Inget
            statistiskt mått ger hela bilden eller hela sanningen. Därför
            behöver vi flera olika mått för att få flera dimensioner på hur
            arbetslösheten bland unga ser ut.
          </note>
          <note>
            Den officiella statistiken ser ut på ett sätt. Den är viktig
            för att kunna göra internationella jämförelser eftersom den definieras
            likadant i alla EU-länder. Även för att kunna göra jämförelser
            över tid är det bra att inte ändra i sättet att mäta.
          </note>
          <note>
            Alla mått har sina brister. Den officiella statistiken som används
            i dag tar till exempel med heltidsstuderande. De kan räknas som
            arbetslösa om de söker arbete och inte arbetar.
          </note>
          <note>
            Samtidigt ska vi veta att ungdomar som arbetar en timme i veckan
            men är arbetslösa alla andra timmar i veckan räknas som sysselsatta
            i statistiken. Det är vanligt att ungdomar inte arbetar så mycket
            som de önskar. Många har tillfälliga påhugg och upplever sig själva
            som i alla fall deltidsarbetslösa. Men det syns inte i den officiella
            statistiken. Därför är det viktigt att ha flera mått.
          </note>
          <note>
            Enligt den officiella statistiken har drygt 60 000 ungdomar varit
            arbetslösa i mer än tre månader i dag. Det är också ett mått på
            en grupp som uppenbarligen har svårigheter, som inte befinner
            sig i en snabb övergång mellan utbildning och arbete utan har
            varit arbetslösa under en längre tid. Om man till det lägger Arbetsförmedlingens
            statistik som visar att ungefär 27 000 ungdomar har varit inskrivna
            som arbetslösa i mer än sex månader börjar vi så smått se storleken
            på den grupp ungdomar som har riktigt stora problem på arbetsmarknaden.
          </note>
          <note>
            Den grupp som Roger Haddad tar upp, så kallade neets , som varken
            studerar eller arbetar rymmer också olika grupper. Där finns ungdomar
            som står otroligt långt från arbetsmarknaden, som inte ens är
            inskrivna på Arbetsförmedlingen, inte studerar och kanske inte
            gör någonting eller lever i gränszonen för att riskera att hamna
            i kriminalitet eller få allvarliga sociala problem. Men där finns
            också ungdomar som jobbar som au pair i ett annat land eller studerar
            i USA eller Australien och som rimligen har goda chanser på arbetsmarknaden.
            De flesta mått innehåller alltså flera dimensioner, och det är
            viktigt att vara medveten om vad man talar om när det gäller de
            olika måtten. Jag välkomnar en sådan debatt.
          </note>
          <note>
            Herr talman! Jag ska också svara på hur vi ska mäta på kommunal
            nivå i nästa replik.
          </note>
          <note type="speaker">
            Anf. 130 ROGER HADDAD (FP):
          </note>
          <note>
            Herr talman! Jag vill tacka arbetsmarknadsministern.
          </note>
          <note>
            När det gäller den officiella ungdomsarbetslöshetsstatistiken,
            de som inte går i gymnasiet eller på vuxenutbildning, är det extra
            viktigt att vi, inte minst när vi förmedlar till våra statliga
            myndigheter vad de ska lägga krutet och resurserna på, angriper
            den hårda kärna av ungdomar som har varit långtidsarbetslösa,
            har väldigt bristfälliga förkunskaper eller saknar slutbetyg.
            De ska naturligtvis prioriteras.
          </note>
          <note>
            Sedan har vi just gruppen som varken arbetar eller studerar.
            Alliansregeringen tillsatte en utredning som skulle försöka ta
            reda på hur det förhåller sig med den gruppen. Utredaren kom fram
            till att det inte finns någon bra samordning. Ibland kan de arbetslösa
            få insatser på kommunal nivå, och när de sedan går till statliga
            Arbetsförmedlingen eller Försäkringskassan erbjuds de exakt samma
            insats, som kanske inte leder till vidare studier eller till ett
            riktigt arbete. Vi kanske ska ha en indikator på hur man nästan
            ska tvinga fram kunskapsuppsamlingen på kommunal nivå eftersom
            man oftast, på en utbildningsenhet eller en arbetsmarknadsenhet,
            försöker har något slags koll på de här ungdomarna som en del
            av det kommunala uppföljningsansvaret.
          </note>
          <note>
            Folkpartiet är angeläget om att vi ska bättre koll på det här.
            Folkpartiet är angeläget om att vi ska försöka föra debatten om
            de ungdomar som vi vill hjälpa att komma vidare. Anledningen är
            att det påverkar de politiska prioriteringarna och de ekonomiska
            prioriteringarna. Det ska avsättas tillräckliga resurser i det
            första steget, och i nästa steg ska det naturligtvis nå rätt målgrupp.
          </note>
          <note type="speaker">
            Anf. 131 Arbetsmarknadsminister YLVA JOHANSSON (S):
          </note>
          <note>
            Herr talman! Jag instämmer i mycket av det som Roger Haddad har
            sagt och vill återkomma till den kommunala nivån. Jag bedömer
            att kommunerna har en oerhört viktig roll att spela när det gäller
            möjligheten att lösa problemet med ungdomsarbetslösheten.
          </note>
          <note>
            Därför har jag nyligen bjudit in samtliga kommunledningar i Sverige
            till träffar med mig. Det kommer att bli många möten för min del,
            men jag hoppas och tror att kommunerna kommer att uppskatta att
            få samtal och möjlighet att diskutera med staten hur vi tillsammans
            kan kraftsamla och samarbeta för att finna lösningen på ungdomsarbetslösheten.
            Jag tror att det krävs helt nya samarbetsformer mellan staten
            och kommunerna för det.
          </note>
          <note>
            I det sammanhanget ska vi diskutera vilka åtgärder som krävs
            och om de verktyg som finns i statens verktygslåda i dag är tillräckliga
            eller om de behöver modifieras på något sätt.
          </note>
          <note>
            En annan viktig fråga att ta ställning till är hur vi ska mäta.
            Jag ser framför mig och hoppas att samtliga kommuner i Sverige
            ska vilja anta utmaningen att vara med och samarbeta med staten
            när det gäller att bekämpa ungdomsarbetslösheten. Då är det också
            viktigt att hitta mått för att se hur olika kommuner når framgång
            i sitt arbete. För att göra det måste vi komma överens om hur
            de måtten ska definieras.
          </note>
          <note>
            Det är troligt att fler ungdomar kommer att skriva in sig på
            Arbetsförmedlingen när man kraftsamlar för att lösa ungdomsarbetslösheten.
            Det är i grunden bra eftersom vi vill att de som varken arbetar
            eller studerar ska skriva in sig på Arbetsförmedlingen och få
            hjälp att komma i utbildning eller i arbete. Men då måste vi komma
            överens om hur man ska mäta statistiken så att man kan jämföra
            olika kommuner och jämföra framgång. Jag tror nämligen att jämförelser
            mellan kommuner, för att lära av var ­ andra och för att se vilka
            som lyckas bra, också är ett viktigt sätt för att successivt kunna
            vässa vårt arbete med att möta ungdomar som är i en utsatt situation
            och som behöver hjälp in på arbetsmarknaden.
          </note>
          <note>
            Det är självklart att man måste satsa mest resurser på dem som
            har de största svårigheterna. De behöver uppenbarligen mest hjälp
            för att komma in på arbetsmarknaden eller för att komma vidare
            till utbildning. Men för den här regeringen är det också viktigt
            att korta tiden för att komma vidare även för de ungdomar som
            har relativt goda förutsättningar på arbetsmarknaden och som förmodligen
            kommer att hitta ett jobb. Min bedömning är att många ungdomar
            som har en god utbildning går onödigt lång tid i arbetslöshet
            innan de får användning för sin utbildning i sitt första riktiga
            arbete. Jag tror att vi kan korta den tiden med kanske flera månader
            med ett annat bemötande från Arbetsförmedlingen.
          </note>
          <note>
            Jag hoppas att alla ungdomar ska känna att de, om de behöver
            hjälp att söka arbete, ska kunna få ett professionellt samtal
            och bemötande från Arbetsförmedlingen som leder till att de lättare
            kan söka relevanta jobb och matchas mot de lediga jobben.
          </note>
          <note type="speaker">
            Anf. 132 ROGER HADDAD (FP):
          </note>
          <note>
            Herr talman! Jag vill tacka arbetsmarknadsministern.
          </note>
          <note>
            Jag välkomnar att ni i samråd med kommunerna ska försöka inte
            bara kraftsamla utan faktiskt mäta. Kritik mot den generella arbetsmarknadspolitiken
            är att vi som förtroendevalda på lokal och nationell nivå har
            svårt att bedöma effekterna av samhällets insatser. Då är risken
            för resursslöseri stor, att vi skickar ungdomar och unga vuxna
            på insatser som egentligen inte leder dit vi önskar.
          </note>
          <note>
            Jag har tittat mycket på IFAU:s rapporter och Finanspolitiska
            rådets rapporter. Jag hävdar återigen att vi i ungdomsarbetslöshetsdebatten
            ska försöka hålla oss till de faktiska siffror som särskilt fokuserar
            på de som inte är i utbildning eller i arbete.
          </note>
          <note>
            Oppositionen och Folkpartiet kommer att följa de förslag som
            regeringen och arbetsmarknadsministern har aviserat. Tillfälliga
            anställningar eller tillfällig sysselsättning är en sak, men vårt
            mål måste vara att de insatser som man gör nationellt, kommunalt,
            inom vuxenutbildning eller på arbetsmarknadsavdelningarna leder
            till att de arbetslösa tar steget in i reguljära utbildningsprogram
            eller till riktiga jobb i kommunala eller privata företag – det
            spelar ingen roll ifall det är offentlig förvaltning – med en
            riktig lön och inte bara subvention. Om vi fastnar i subventioner
            finns det risk för att vi bara tillfälligt förbättrar siffrorna,
            och sedan återkommer de arbetslösa i den officiella arbetslöshetsstatistiken
            något år senare.
          </note>
          <note type="speaker">
            Anf. 133 Arbetsmarknadsminister YLVA JOHANSSON (S):
          </note>
          <note>
            Herr talman! Jag vill påminna Roger Haddad om att vi fram till
            2007 hade en annan officiell statistik för ungdomsarbetslösheten
            där de heltidsstuderande inte räknades in. Den dåvarande oppositionen,
            där Roger Haddads parti ingick, kritiserade den dåvarande socialdemokratiska
            regering ­ en hårt för att dölja ungdomsarbetslöshet genom att
            inte ta med de heltidsstuderande i statistiken varpå den officiella
            statistiken ändrades. Nu ser vi andra problem. Det är alltså svårt
            att hitta den optimala officiella statistiken. Och jag tror inte
            att man ska ändra den för ofta eftersom det då blir svårt att
            göra jämförelser över tid.
          </note>
          <note>
            Låt mig avsluta med att säga att jag håller med om Roger Haddads
            betoning på att det är viktigt att arbetsmarknadspolitiska åtgärder
            leder till utbildning, till riktigt arbete eller till åtgärder
            som leder till riktigt arbete och inte blir förvaring eller ”pysselsättning”.
          </note>
          <note>
            Överläggningen var härmed avslutad.
          </note>
          <note>
            § 15 Bordläggning
          </note>
          <note>
            Följande dokument anmäldes och bordlades:
          </note>
          <note>
            Redogörelse
          </note>
          <note>
            2014/ 15:JO 1 Justitieombudsmännens ämbetsberättelse
          </note>
          <note>
            § 16 Motion för omedelbar hänvisning
          </note>
          <note>
            Ytterligare en motion, 2705, avlämnad under den allmänna motions
            ­ tiden anmäldes.
          </note>
          <note>
            M otionen hänvisades omedelbart till socialförsäkringsutskottet.
          </note>
          <note>
            § 17 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 12 november
          </note>
          <note>
            2014/15:116 Hot från vägslitageavgift mot den förnybara energin
          </note>
          <note>
            av Rickard Nordin (C)
          </note>
          <note>
            till klimat- och miljöminister Åsa Romson (MP)
          </note>
          <note>
            2014/15:117 Utvisningar av asylsökande assyrier och yezidier
            till Irak
          </note>
          <note>
            av Robert Hannah (FP)
          </note>
          <note>
            till justitie- och migrationsminister Morgan Johansson (S)
          </note>
          <note>
            2014/15:118 Regionalt arbete för bättre integrationsinsatser
          </note>
          <note>
            av Roger Haddad (FP)
          </note>
          <note>
            till statsminister Stefan Löfven (S)
          </note>
          <note>
            2014/15:119 Hot mot småskalig vattenkraft
          </note>
          <note>
            av Annika Qarlsson (C)
          </note>
          <note>
            till klimat- och miljöminister Åsa Romson (MP)
          </note>
          <note>
            § 18 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 12 november
          </note>
          <note>
            2014/15:56 Polisens arbete med att få bort den olagliga yrkestrafiken
            från våra vägar
          </note>
          <note>
            av Sten Bergheden (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2014/15:57 Assisterad befruktning för ensamstående
          </note>
          <note>
            av Barbro Westerholm (FP)
          </note>
          <note>
            till justitie- och migrationsminister Morgan Johansson (S)
          </note>
          <note>
            § 19 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 12 november
          </note>
          <note>
            2014/15:39 Besked om längre och tyngre lastbilstransporter
          </note>
          <note>
            av Sten Bergheden (M)
          </note>
          <note>
            till statsrådet Anna Johansson (S)
          </note>
          <note>
            2014/15:40 Förtur till bostäder
          </note>
          <note>
            av Markus Wiechel (SD)
          </note>
          <note>
            till statsrådet Mehmet Kaplan (MP)
          </note>
          <note>
            2014/15:41 Myggbekämpning i Österbybruk och Heby
          </note>
          <note>
            av Sanne Eriksson (S)
          </note>
          <note>
            till klimat- och miljöminister Åsa Romson (MP)
          </note>
          <note>
            2014/15:43 Orimligt höga krav på den som vill hyra
          </note>
          <note>
            av Nooshi Dadgostar (V)
          </note>
          <note>
            till statsrådet Mehmet Kaplan (MP)
          </note>
          <note>
            2014/15:42 Ratificering av Nagoyaprotokollet
          </note>
          <note>
            av Jens Holm (V)
          </note>
          <note>
            till klimat- och miljöminister Åsa Romson (MP)
          </note>
          <note>
            2014/15:44 Norska pensionärers skatteproblem
          </note>
          <note>
            av Håkan Svenneling (V)
          </note>
          <note>
            till statsrådet Kristina Persson (S)
          </note>
          <note>
            § 20 Kammaren åtskildes kl. 17.19.
          </note>
          <note>
            Förhandlingarna leddes
          </note>
          <note>
            av andre vice talmannen från sammanträdets början till ajourneringen
            kl. 15.58 och
          </note>
          <note>
            av förste vice talmannen därefter till sammanträdets slut.
          </note>
          <note>
            Vid protokollet
          </note>
          <note>
            CLAES MÅRTENSSON
          </note>
          <note>
            /Eva-Lena Ekman
          </note>
          <note>
            Innehållsförteckning
          </note>
          <note>
            § 1 Val av ledamöter och personliga ersättare i Domarnämnden
          </note>
          <note>
            § 2 Utökning av antalet suppleanter i utskott och EU-nämnd
          </note>
          <note>
            § 3 Val av extra suppleanter
          </note>
          <note>
            § 4 Justering av protokoll
          </note>
          <note>
            § 5 Anmälan om fördröjda svar på interpellationer
          </note>
          <note>
            § 6 Svar på interpellation 2014/15:71 om bygget av Norrbotniabanan
          </note>
          <note>
            Anf. 1 Statsrådet ANNA JOHANSSON (S)
          </note>
          <note>
            Anf. 2 JONAS SJÖSTEDT (V)
          </note>
          <note>
            Anf. 3 HELENA LINDAHL (C)
          </note>
          <note>
            Anf. 4 LEIF PETTERSSON (S)
          </note>
          <note>
            Anf. 5 KATARINA KÖHLER (S)
          </note>
          <note>
            Anf. 6 BIRGER LAHTI (V)
          </note>
          <note>
            Anf. 7 Statsrådet ANNA JOHANSSON (S)
          </note>
          <note>
            Anf. 8 JONAS SJÖSTEDT (V)
          </note>
          <note>
            Anf. 9 HELENA LINDAHL (C)
          </note>
          <note>
            Anf. 10 LEIF PETTERSSON (S)
          </note>
          <note>
            Anf. 11 KATARINA KÖHLER (S)
          </note>
          <note>
            Anf. 12 BIRGER LAHTI (V)
          </note>
          <note>
            Anf. 13 LENA ASPLUND (M)
          </note>
          <note>
            Anf. 14 ISAK FROM (S)
          </note>
          <note>
            Anf. 15 EMMA WALLRUP (V)
          </note>
          <note>
            Anf. 16 Statsrådet ANNA JOHANSSON (S)
          </note>
          <note>
            Anf. 17 JONAS SJÖSTEDT (V)
          </note>
          <note>
            Anf. 18 LENA ASPLUND (M)
          </note>
          <note>
            Anf. 19 ISAK FROM (S)
          </note>
          <note>
            Anf. 20 EMMA WALLRUP (V)
          </note>
          <note>
            Anf. 21 Statsrådet ANNA JOHANSSON (S)
          </note>
          <note>
            § 7 Svar på interpellationerna 2014/15:35, 36, 56, 73, 74 och
            97 om Bromma flygplats
          </note>
          <note>
            Anf. 22 Statsrådet ANNA JOHANSSON (S)
          </note>
          <note>
            Anf. 23 LENA ASPLUND (M)
          </note>
          <note>
            Anf. 24 JONAS JACOBSSON GJÖRTLER (M)
          </note>
          <note>
            Anf. 25 GUSTAF HOFFSTEDT (M)
          </note>
          <note>
            Anf. 26 TINA GHASEMI (M)
          </note>
          <note>
            Anf. 27 JESSICA ROSENCRANTZ (M)
          </note>
          <note>
            Anf. 28 JAKOP DALUNDE (MP)
          </note>
          <note>
            Anf. 29 Statsrådet ANNA JOHANSSON (S)
          </note>
          <note>
            Anf. 30 LENA ASPLUND (M)
          </note>
          <note>
            Anf. 31 JONAS JACOBSSON GJÖRTLER (M)
          </note>
          <note>
            Anf. 32 GUSTAF HOFFSTEDT (M)
          </note>
          <note>
            Anf. 33 TINA GHASEMI (M)
          </note>
          <note>
            Anf. 34 JESSICA ROSENCRANTZ (M)
          </note>
          <note>
            Anf. 35 JAKOP DALUNDE (MP)
          </note>
          <note>
            (forts. § 9)
          </note>
          <note>
            Ajournering
          </note>
          <note>
            Återupptagna förhandlingar
          </note>
          <note>
            § 8 Statsministerns frågestund
          </note>
          <note>
            Anf. 36 ANDRE VICE TALMANNEN
          </note>
          <note>
            Den europeiska konkurrenskraften
          </note>
          <note>
            Anf. 37 ANNA KINBERG BATRA (M)
          </note>
          <note>
            Anf. 38 Statsminister STEFAN LÖFVEN (S)
          </note>
          <note>
            Anf. 39 ANNA KINBERG BATRA (M)
          </note>
          <note>
            Anf. 40 Statsminister STEFAN LÖFVEN (S)
          </note>
          <note>
            Traineejobb inom äldreomsorgen
          </note>
          <note>
            Anf. 41 PER RAMHORN (SD)
          </note>
          <note>
            Anf. 42 Statsminister STEFAN LÖFVEN (S)
          </note>
          <note>
            Anf. 43 PER RAMHORN (SD)
          </note>
          <note>
            Anf. 44 Statsminister STEFAN LÖFVEN (S)
          </note>
          <note>
            Regeringens syn på nedläggning av Bromma flygplats
          </note>
          <note>
            Anf. 45 ANNIE LÖÖF (C)
          </note>
          <note>
            Anf. 46 Statsminister STEFAN LÖFVEN (S)
          </note>
          <note>
            Anf. 47 ANNIE LÖÖF (C)
          </note>
          <note>
            Anf. 48 Statsminister STEFAN LÖFVEN (S)
          </note>
          <note>
            Aborträtten och samvetsfrihet för sjukvårdspersonal
          </note>
          <note>
            Anf. 49 JONAS SJÖSTEDT (V)
          </note>
          <note>
            Anf. 50 Statsminister STEFAN LÖFVEN (S)
          </note>
          <note>
            Anf. 51 JONAS SJÖSTEDT (V)
          </note>
          <note>
            Anf. 52 Statsminister STEFAN LÖFVEN (S)
          </note>
          <note>
            Jobben och regeringens politik
          </note>
          <note>
            Anf. 53 JAN BJÖRKLUND (FP)
          </note>
          <note>
            Anf. 54 Statsminister STEFAN LÖFVEN (S)
          </note>
          <note>
            Anf. 55 JAN BJÖRKLUND (FP)
          </note>
          <note>
            Anf. 56 Statsminister STEFAN LÖFVEN (S)
          </note>
          <note>
            Vårdvalet
          </note>
          <note>
            Anf. 57 GÖRAN HÄGGLUND (KD)
          </note>
          <note>
            Anf. 58 Statsminister STEFAN LÖFVEN (S)
          </note>
          <note>
            Anf. 59 GÖRAN HÄGGLUND (KD)
          </note>
          <note>
            Anf. 60 Statsminister STEFAN LÖFVEN (S)
          </note>
          <note>
            Ett stabilt järnvägssystem
          </note>
          <note>
            Anf. 61 PIA NILSSON (S)
          </note>
          <note>
            Anf. 62 Statsminister STEFAN LÖFVEN (S)
          </note>
          <note>
            Etiska riktlinjer för svenska företag utomlands
          </note>
          <note>
            Anf. 63 JONAS ERIKSSON (MP)
          </note>
          <note>
            Anf. 64 Statsminister STEFAN LÖFVEN (S)
          </note>
          <note>
            Utvecklingen av den svenska arbetsmarknaden
          </note>
          <note>
            Anf. 65 EMIL KÄLLSTRÖM (C)
          </note>
          <note>
            Anf. 66 Statsminister STEFAN LÖFVEN (S)
          </note>
          <note>
            Förbifart Stockholm
          </note>
          <note>
            Anf. 67 IDA DROUGGE (M)
          </note>
          <note>
            Anf. 68 Statsminister STEFAN LÖFVEN (S)
          </note>
          <note>
            Omröstningen om statsbudgeten
          </note>
          <note>
            Anf. 69 MARTIN KINNUNEN (SD)
          </note>
          <note>
            Anf. 70 Statsminister STEFAN LÖFVEN (S)
          </note>
          <note>
            Psykisk ohälsa bland unga
          </note>
          <note>
            Anf. 71 LAWEN REDAR (S)
          </note>
          <note>
            Anf. 72 Statsminister STEFAN LÖFVEN (S)
          </note>
          <note>
            Ansvaret för den svenska polisen
          </note>
          <note>
            Anf. 73 MARIA ABRAHAMSSON (M)
          </note>
          <note>
            Anf. 74 Statsminister STEFAN LÖFVEN (S)
          </note>
          <note>
            Framtiden för fas 3
          </note>
          <note>
            Anf. 75 HILLEVI LARSSON (S)
          </note>
          <note>
            Anf. 76 Statsminister STEFAN LÖFVEN (S)
          </note>
          <note>
            Arbetsgivaravgiften för unga och anslaget till försvaret
          </note>
          <note>
            Anf. 77 JOHAN FORSSELL (M)
          </note>
          <note>
            Anf. 78 Statsminister STEFAN LÖFVEN (S)
          </note>
          <note>
            Pensionärernas ekonomiska situation
          </note>
          <note>
            Anf. 79 FREDRIK LUNDH SAMMELI (S)
          </note>
          <note>
            Anf. 80 Statsminister STEFAN LÖFVEN (S)
          </note>
          <note>
            Anf. 81 ANDRE VICE TALMANNEN
          </note>
          <note>
            Ajournering
          </note>
          <note>
            Återupptagna förhandlingar
          </note>
          <note>
            § 9 (forts. från § 7) Svar på interpellationerna 2014/15:35,
            36, 56, 73, 74 och 97 om Bromma flygplats
          </note>
          <note>
            Anf. 82 ANN-CHARLOTTE HAMMAR JOHNSSON (M)
          </note>
          <note>
            Anf. 83 RIKARD LARSSON (S)
          </note>
          <note>
            Anf. 84 Statsrådet ANNA JOHANSSON (S)
          </note>
          <note>
            Anf. 85 LENA ASPLUND (M)
          </note>
          <note>
            Anf. 86 JONAS JACOBSSON GJÖRTLER (M)
          </note>
          <note>
            Anf. 87 GUSTAF HOFFSTEDT (M)
          </note>
          <note>
            Anf. 88 TINA GHASEMI (M)
          </note>
          <note>
            Anf. 89 JESSICA ROSENCRANTZ (M)
          </note>
          <note>
            Anf. 90 ANN-CHARLOTTE HAMMAR JOHNSSON (M)
          </note>
          <note>
            Anf. 91 RIKARD LARSSON (S)
          </note>
          <note>
            Anf. 92 Statsrådet ANNA JOHANSSON (S)
          </note>
          <note>
            § 10 Svar på interpellation 2014/15:66 om fast förbindelse mellan
            Helsingborg och Helsingör
          </note>
          <note>
            Anf. 93 Statsrådet ANNA JOHANSSON (S)
          </note>
          <note>
            Anf. 94 JONAS JACOBSSON GJÖRTLER (M)
          </note>
          <note>
            Anf. 95 BORIANA ÅBERG (M)
          </note>
          <note>
            Anf. 96 Statsrådet ANNA JOHANSSON (S)
          </note>
          <note>
            Anf. 97 JONAS JACOBSSON GJÖRTLER (M)
          </note>
          <note>
            Anf. 98 BORIANA ÅBERG (M)
          </note>
          <note>
            Anf. 99 ANN-CHARLOTTE HAMMAR JOHNSSON (M)
          </note>
          <note>
            Anf. 100 Statsrådet ANNA JOHANSSON (S)
          </note>
          <note>
            Anf. 101 ANN-CHARLOTTE HAMMAR JOHNSSON (M)
          </note>
          <note>
            Anf. 102 Statsrådet ANNA JOHANSSON (S)
          </note>
          <note>
            § 11 Svar på interpellation 2014/15:77 om Sälen-Trysil Airport
          </note>
          <note>
            Anf. 103 Statsrådet ANNA JOHANSSON (S)
          </note>
          <note>
            Anf. 104 CARL-OSKAR BOHLIN (M)
          </note>
          <note>
            Anf. 105 Statsrådet ANNA JOHANSSON (S)
          </note>
          <note>
            Anf. 106 CARL-OSKAR BOHLIN (M)
          </note>
          <note>
            Anf. 107 ANDERS AHLGREN (C)
          </note>
          <note>
            Anf. 108 Statsrådet ANNA JOHANSSON (S)
          </note>
          <note>
            Ajournering
          </note>
          <note>
            Återupptagna förhandlingar
          </note>
          <note>
            § 12 Svar på interpellation 2014/15:53 om Vattenfalls skadeståndskrav
            på Tyskland
          </note>
          <note>
            Anf. 109 Närings- och innovationsminister MIKAEL DAMBERG (S)
          </note>
          <note>
            Anf. 110 JONAS SJÖSTEDT (V)
          </note>
          <note>
            Anf. 111 JENS HOLM (V)
          </note>
          <note>
            Anf. 112 Närings- och innovationsminister MIKAEL DAMBERG (S)
          </note>
          <note>
            Anf. 113 JONAS SJÖSTEDT (V)
          </note>
          <note>
            Anf. 114 JENS HOLM (V)
          </note>
          <note>
            Anf. 115 AMINEH KAKABAVEH (V)
          </note>
          <note>
            Anf. 116 Närings- och innovationsminister MIKAEL DAMBERG (S)
          </note>
          <note>
            Anf. 117 JONAS SJÖSTEDT (V)
          </note>
          <note>
            Anf. 118 AMINEH KAKABAVEH (V)
          </note>
          <note>
            Anf. 119 Närings- och innovationsminister MIKAEL DAMBERG (S)
          </note>
          <note>
            § 13 Svar på interpellation 2014/15:63 om Northland
          </note>
          <note>
            Anf. 120 Närings- och innovationsminister MIKAEL DAMBERG (S)
          </note>
          <note>
            Anf. 121 BIRGER LAHTI (V)
          </note>
          <note>
            Anf. 122 Närings- och innovationsminister MIKAEL DAMBERG (S)
          </note>
          <note>
            Anf. 123 BIRGER LAHTI (V)
          </note>
          <note>
            Anf. 124 Närings- och innovationsminister MIKAEL DAMBERG (S)
          </note>
          <note>
            Anf. 125 BIRGER LAHTI (V)
          </note>
          <note>
            Anf. 126 Närings- och innovationsminister MIKAEL DAMBERG (S)
          </note>
          <note>
            § 14 Svar på interpellation 2014/15:89 om arbetslöshetsstatistik
          </note>
          <note>
            Anf. 127 Arbetsmarknadsminister YLVA JOHANSSON (S)
          </note>
          <note>
            Anf. 128 ROGER HADDAD (FP)
          </note>
          <note>
            Anf. 129 Arbetsmarknadsminister YLVA JOHANSSON (S)
          </note>
          <note>
            Anf. 130 ROGER HADDAD (FP)
          </note>
          <note>
            Anf. 131 Arbetsmarknadsminister YLVA JOHANSSON (S)
          </note>
          <note>
            Anf. 132 ROGER HADDAD (FP)
          </note>
          <note>
            Anf. 133 Arbetsmarknadsminister YLVA JOHANSSON (S)
          </note>
          <note>
            § 15 Bordläggning
          </note>
          <note>
            § 16 Motion för omedelbar hänvisning
          </note>
          <note>
            § 17 Anmälan om interpellationer
          </note>
          <note>
            § 18 Anmälan om frågor för skriftliga svar
          </note>
          <note>
            § 19 Anmälan om skriftliga svar på frågor
          </note>
          <note>
            § 20 Kammaren åtskildes kl. 17.19.
          </note>
          <note>
            Tryck: Elanders, Vällingby 2014
          </note>
        </div>
      </body>
    </text>
  </TEI>
</teiCorpus>
