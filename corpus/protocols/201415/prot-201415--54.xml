<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201415</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201415</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201415--54</head>
          <docDate when="2015-02-03 00:00:00">2015-02-03 00:00:00</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollen för den 20 och 21 januari justerades.
          </note>
          <note>
            § 2 Anmälan om subsidiaritetsprövning
          </note>
          <note>
            Tredje vice talmannen anmälde att utdrag ur prot. 2014/15:19
            för torsdagen den 29 januari i ärende om subsidiaritetsprövning
            av EU-förslag hade kommit in från utrikesutskottet.
          </note>
          <note>
            § 3 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2014/15: 210
          </note>
          <note>
            Till riksdagen
          </note>
          <note>
            Interpellation 2014/15:210 Anställningsformen allmän visstid
          </note>
          <note>
            av Ali Esbati (V)
          </note>
          <note>
            Interpellationen kommer att besvaras den 10 februari.
          </note>
          <note>
            Skälet till dröjsmålet är inbokade resor och engagemang som inte
            kan ändras.
          </note>
          <note>
            Stockholm den 28 januari 2015
          </note>
          <note>
            Arbetsmarknadsdepartementet
          </note>
          <note>
            Ylva Johansson (S)
          </note>
          <note>
            Enligt uppdrag
          </note>
          <note>
            Monica Rodrigo
          </note>
          <note>
            Expeditions- och rättschef
          </note>
          <note>
            Interpellation 2014/15:212
          </note>
          <note>
            Till riksdagen
          </note>
          <note>
            Interpellation 2014/15:212 Medlingsinstitutets nya uppdrag
          </note>
          <note>
            av Ali Esbati (V)
          </note>
          <note>
            Interpellationen kommer att besvaras den 10 februari.
          </note>
          <note>
            Skälet till dröjsmålet är inbokade resor och engagemang som inte
            kan ändras.
          </note>
          <note>
            Stockholm den 28 januari 2015
          </note>
          <note>
            Arbetsmarknadsdepartementet
          </note>
          <note>
            Ylva Johansson (S)
          </note>
          <note>
            Enligt uppdrag
          </note>
          <note>
            Monica Rodrigo
          </note>
          <note>
            Expeditions- och rättschef
          </note>
          <note>
            § 4 Anmälan om faktapromemoria
          </note>
          <note>
            Tredje vice talmannen anmälde att följande faktapromemoria om
            förslag från Europeiska kommissionen hade kommit in och överlämnats
            till utskott:
          </note>
          <note>
            2014/ 15:FPM 17 Kommissionens årliga tillväxtrapport 2015 KOM(2014)
            902 till finansutskottet
          </note>
          <note>
            § 5 Svar på interpellation 2014/15:109 om Natofrågan och Baltikum
          </note>
          <note type="speaker">
            Anf. 1 Utrikesminister MARGOT WALLSTRÖM (S):
          </note>
          <note>
            Fru talman och ärade ledamöter! Hans Wallmark har frågat statsministern
            om vilka reaktioner denne fick på den nya regeringens ställningstagande
            mot ett svenskt Natomedlemskap och för militär alliansfrihet under
            besöket i Estland, Lettland och Litauen. Interpellationen har
            överlämnats till mig för besvarande.
          </note>
          <note>
            Låt mig först säga att svenska säkerhetspolitiska vägval enligt
            lång tradition bygger på en bred politisk samsyn och förankring.
            Det manifesterades så sent som i maj förra året genom Försvarsberedningens
            rapport Försvaret av Sverige .
          </note>
          <note>
            Den svenska säkerhetspolitiska linjen ligger fast. Den svenska
            militära alliansfriheten tjänar alltjämt vårt land väl. Den skapar
            en god grund för ett aktivt ansvarstagande för såväl vår egen
            som andras säkerhet. Sverige ska inte söka medlemskap i Nato.
          </note>
          <note>
            Regeringen har varit tydlig med att Försvarsberedningens arbete,
            som sex av åtta riksdagspartier står bakom, gäller. I Försvarsberedningens
            rapport konstateras att hot mot freden och vår säkerhet avvärjs
            bäst i gemenskap och samverkan med andra länder. Sverige är inte
            med i någon militär allians. Det går inte att se militära konflikter
            i vårt närområde som skulle påverka endast ett land. Sverige kommer
            inte att förhålla sig passivt om en katastrof eller ett angrepp
            skulle drabba ett annat EU-medlemsland eller nordiskt land. Vi
            förväntar oss att dessa länder agerar på samma sätt om Sverige
            drabbas. Sverige ska därför kunna ge och ta emot civilt och militärt
            stöd.
          </note>
          <note>
            Regeringen ser goda möjligheter till fördjupade säkerhets- och
            försvarspolitiska samarbeten. Svensk säkerhetspolitik byggs på
            ett ökat samarbete inom Norden, Östersjöområdet, EU och FN. Vår
            första prioritet är att utveckla det fördjupade bilaterala samarbetet
            med Finland. Regeringen anser att samarbetet med Nato ska fortsätta
            att utvecklas inom ramen för det svenska partnerskapet. Sveriges
            samarbete med Nato begränsas ytterst av att vi inte åtar oss försvarsförpliktelser.
          </note>
          <note>
            Jag vill också betona att regeringen anser att situationen i
            närområdet understryker vikten av att påskynda förstärkningen
            av Sveriges försvarsförmåga. Som en omedelbar åtgärd beslutade
            riksdagen i höstas på förslag från regeringen om en ökning av
            försvarsanslaget. Det möjliggör en utvecklad övningsverksamhet
            som höjer förbandens förmåga i närtid.
          </note>
          <note>
            Att statsministern som sin första internationella resa valde
            att besöka Finland samt Estland, Lettland och Litauen var ett
            viktigt uttryck för de goda och nära relationerna våra länder
            emellan och för värdet Sverige fäster vid dessa.
          </note>
          <note>
            Samtalen var mycket goda och visade på den enighet i analysen
            som råder beträffande det försämrade säkerhetsläget i vår region,
            Rysslands aggression i Ukraina och dess utmanande uppträdande
            i närområdet. Vi är överens om vikten av att EU upprätthåller
            sanktionerna och kritiken mot Ryssland och att vi försvarar grundläggande
            folkrättsliga principer.
          </note>
          <note>
            Besöken bekräftade att vi har en bred samsyn om det säkerhetspolitiska
            samarbetet.
          </note>
          <note type="speaker">
            Anf. 2 HANS WALLMARK (M):
          </note>
          <note>
            Fru talman! Stort tack för svaret, fru utrikesminister!
          </note>
          <note>
            Min interpellation till statsministern väcktes i början av november,
            och sedan överlämnades den till utrikesministern. Det är först
            i dag, den 3 februari, som vi på grund av diverse olyckliga omständigheter
            kan ta debatten. På det hela taget gör det ingenting därför att
            frågan är ständigt aktuell, men det har tillkommit en del saker
            sedan interpellationen väcktes.
          </note>
          <note>
            Låt mig inledningsvis säga att jag tycker att det är bra att
            vår nye statsminister, och därmed Sverige, visar ett intresse
            för just vårt närområde. De första resorna gick till Finland,
            Estland, Lettland och Litauen. Andra länder i vårt närområde som
            vi finner viktiga, till exempel Polen och Tyskland, kan adderas.
            Det är bra. I den delen uttrycker jag min högaktning för de val
            av resmål statsministern gjorde.
          </note>
          <note>
            Då kommer vi in på det som har skett under hela 2014, och det
            fortsätter in mot 2015, nämligen att tröskeln för våld i vårt
            närområde har sänkts. Det har vi sett genom den illegala annekteringen
            av Krim. Det ser vi dagligdags med de bilder som med rätta upprör
            oss över strider som utkämpas på ukrainskt territorium. Vi ser
            också hur övningsverksamheten har ökat och olika former av incidenter.
            Senast för någon dag sedan rapporterades det om avancerade bombplan
            utanför Norges kust. Vi ser också kränkningar av luftrum i Polen,
            i Sverige, i Estland och i Finland. Detta gör att det finns skäl
            att uttrycka sig med viss oro över det som sker i vårt närområde
            och den nya normalbild som växer fram.
          </note>
          <note>
            Vi har en solidaritetsförklaring som inte minst Estland, Lettland
            och Litauen brukar ställa frågor om. Det som delvis låg i min
            fråga till statsministern var vilka resonemang som fördes i de
            tre huvudstäderna när det gällde relationen mellan solidaritetsförklaring
            och ett eventuellt Natomedlemskap.
          </note>
          <note>
            Jag har förstått att estländska medier rapporterade när statsministern
            var på plats i Tallinn att han hade fått en fråga om vad Sverige
            skulle göra om Ryssland anföll Estland. Då avfärdades frågan som
            hypotetisk av statsministern. Ja, det kan man säga. Samtidigt
            ser vi en helt ny normalbild växa fram, och vi ser en oro växa
            fram hos politiker i Estland, Lettland och Litauen över det tryck
            de utsätts för från inte minst rysk sida.
          </note>
          <note>
            Utrikesministern får gärna utveckla sin syn på hur hon menar
            att vi ska fylla solidaritetsförklaringen med innehåll i händelse
            av krig eller katastrof, men om den ska ha någon mening handlar
            det om att träna, öva och i övrigt integrera sig för att kunna
            ge stöd och ta emot stöd. Jag tycker att det långsiktigt mest
            naturliga är ett svenskt Natomedlemskap.
          </note>
          <note>
            Nu vinnlägger sig regeringen om att påminna om en lång tradition
            av bred politisk samsyn och förankring. Jag delar den bedömningen.
            Dock vill jag ändå hävda att det man har slagit fast i regeringsförklaringen,
            nämligen att den svenska militära alliansfriheten alltjämt tjänar
            vårt land väl och att Sverige inte ska söka medlemskap i Nato,
            är direkta positionsförflyttningar. De har inte antagits i bred
            samsyn eller med politisk förankring.
          </note>
          <note>
            Man avvisar tanken på en Natoutredning, vilket jag också finner
            än mer beklagligt. Jag kan förstå att man utifrån sina kongressbeslut
            än så länge säger blankt nej till medlemskap, men att över huvud
            taget säga nej till kunskap finner jag lite mer sorgligt.
          </note>
          <note>
            Jag undrade i min interpellation vilka reaktioner Stefan Löfven
            fick på den nya regeringens ställningstagande mot ett svenskt
            Natomedlemskap och för en militär alliansfrihet. Tyvärr ger utrikesministerns
            svar inte någon som helst vägledning på den punkten.
          </note>
          <note type="speaker">
            Anf . 3 HILLEVI LARSSON (S):
          </note>
          <note>
            Fru talman ! I en orolig tid kan det bli så att man söker sig
            till någon stark som ska hjälpa till att beskydda oss. Men jag
            vill ändå att man ska komma ihåg riskerna. Nu lyfts fördelar med
            Natomedlemskap fram, men det finns också nackdelar.
          </note>
          <note>
            Jag minns när det var aktuellt med en invasion av Irak. Det var
            Nato med USA i spetsen so m drev på där FN sa att man måste avvakta
            tills bevis fanns för att det sker tillverkning av massförstörelsevapen
            i Irak. Trots att man inte fick fram bevisen forcerades invasionen
            av Irak, och det har visat sig i efterhand att bevisen saknades.
          </note>
          <note>
            Det är det som kan bli olyckligt om vi går med i Nato. Då skulle
            vi kunna hamna i sådana här situationer, där USA och kanske några
            andra länder är drivande och vi hänger på.
          </note>
          <note>
            Jag är inte säker på att det skulle förbättra säkerheten i världen
            eller förbättra läget för svensk del. Vi har en lång tradition
            av alliansfrihet, som när man ser i backspegeln har varit bra
            både för Sverige och inte minst för världen.
          </note>
          <note>
            Det har tidigare varit spänningar, inte minst mellan Sovjetunionen
            och USA, och det är såklart en annorlunda situation i dag. Men
            Ryssland är ju ett hot – även om det är ett annat styre i dag
            är det en del av situationen. Jag frågar mig varför vi denna gång
            ska hoppa på Natotåget när vi tidigare inte har gjort det.
          </note>
          <note>
            Vi har samarbeten som det finns all anledning att utveckla, i
            Norden, kring Östersjön och i vårt närområde. Vi är också med
            i EU, och det vi förbinder oss till inom EU-medlemskapet är att
            om något av länderna i EU attackeras eller det blir en jättestor
            katastrof av något slag där ska vi hjälpa till enligt en solidaritetsklausul.
            Det finns ingenting om att vi måste använda vapen eller militärt
            våld, men vi ska visa solidaritet. Det kan handla om att skicka
            sjukvårdsmaterial och tält eller att släcka bränder. Bara fantasin
            sätter gränser för vilken situation som skulle kunna uppstå som
            är ett katastrofläge.
          </note>
          <note>
            Jag upplever att det är en bättre ingång, för där har vi ett
            naturligt samarbete inom EU. Precis som utrikesministern säger
            i sitt svar skulle vi inte stå totalt passiva om något land i
            EU blir attackerat eller det blir en stor katastrof. Där har vi
            ett naturligt samarbete att bygga på.
          </note>
          <note>
            Men detta är inte i strid med FN på det sätt som ett Natomedlemskap
            skulle kunna bli. Det har varit vår tradition i Sverige att vi
            agerar på FN-mandat. Vi har till och med skickat stridande trupper
            till konfliktområden, men det har varit tydliga FN-mandat i de
            situationerna. Det har varit frivilligt, inte tvingande, och vi
            väljer själva hur vi vill göra.
          </note>
          <note>
            Jag tror att den här vägen är bättre både för oss i Sverige och
            för säkerhetsläget i världen. Hur kan vi vara så säkra på att
            Nato alltid kommer att välja rätt inriktning för att minska konflikterna
            i världen? Det kan tvärtom bli så att man ökar konflikterna.
          </note>
          <note>
            I fråga om Irak måste vi se att det har haft stora nackdelar.
            Det kanske går att se någon fördel för någon, men det har nackdelar
            – väldigt många civila har dött. Även om Saddam Husseins styre
            naturligtvis var fruktansvärt – han var diktator i en hemsk regim
            – kan man inte se att allt har varit frid och fröjd efter invasionen
            där, utan det har kostat väldigt många människoliv, inte minst
            civila liv.
          </note>
          <note type="speaker">
            Anf. 4 CHRISTIAN HOLM (M):
          </note>
          <note>
            Fru talman, utrikesministern och ledamöter! Även jag måste börja
            med att uttrycka min uppskattning av att statsministern valde
            att förlägga sin första resa till våra viktiga grannländer i öst.
          </note>
          <note>
            Jag har möjligtvis en annan uppfattning kring svenskt Natomedlemskap
            – jag har under lång tid varit positivt inställd till det.
          </note>
          <note>
            Nu var Hillevi Larsson uppe och uttryckte risker, och hon tog
            upp Estland, Lettland och Litauen. Med det resonemanget kan man
            fråga sig: Tycker Hillevi Larsson även att det var fel att Estland,
            Lettland och Litauen närmade sig Nato och blev medlemmar?
          </note>
          <note>
            Jag tror att det vore bra för Sverige att bli medlem i Nato.
            Men det handlar också om att vi uttrycker att vi vill göra en
            undersökning för att se förutsättningarna för ett svenskt Natomedlemskap.
          </note>
          <note>
            För min del handlar det om att förhålla sig till den ena eller
            den andra sidan i ett läge där det finns två sidor. Man tog tidigare
            upp Sovjetunionen versus väst. Nu har vi Ryssland och det som
            sker där, och vi ser att allt i det närmaste går i fel riktning.
            Jag tycker att det är viktigt att vi har en tydlig politik gentemot
            det.
          </note>
          <note>
            Men för svensk säkerhet och svensk försvarsförmåga tycker jag
            också att det är viktigt att Sverige närmar sig Nato. Vi har ett
            bra samarbete med Nato i dag, men genom att vi står utanför är
            det lite grann som innan vi var med i EU. Det är som för norrmännen
            och EU: Man är mycket med, men man har inte möjlighet att vara
            på insidan och vara med och påverka. Med ett medlemskap är vi
            med på ett annat sätt och påverkar.
          </note>
          <note>
            Vi valde från svensk sida en annan väg för väldigt länge sedan
            – långt innan jag satt i riksdagen och långt innan jag var född.
            Men det var en annan tid, och att vi har gjort ett val en gång
            behöver inte innebära att vi måste göra samma val nästa gång.
          </note>
          <note>
            Jag tycker att det är viktigt att vi står upp för det som är
            rätt, för demokrati och mänskliga rättigheter, trygghet och säkerhet.
            Därmed tror jag att Nato är en bra garant för detta.
          </note>
          <note>
            Sedan innebär inte det att Sverige måste delta överallt i alla
            lägen. Om Sverige hade varit medlem i Nato när Irakkriget pågick
            hade vi inte varit tvungna att skicka trupp. På samma sätt hade
            Sverige kunnat delta om vi hade velat även om vi inte var medlemmar.
          </note>
          <note>
            För min del handlar det om att vi ger en tydlig signal: Vi är
            med och samarbetar, vi är med och påverkar och vi stärker svensk
            försvarsförmåga. Jag tycker att det är viktigt att vi poängterar
            det från svensk sida.
          </note>
          <note type="speaker">
            Anf. 5 Utrikesminister MARGOT WALLSTRÖM (S):
          </note>
          <note>
            Fru talman och ärade ledamöter! Tack för synpunkterna!
          </note>
          <note>
            För två veckor sedan hade vi en större tematisk säkerhetspolitisk
            debatt här i kammaren, och vi hade den utifrån det försämrade
            världsläge som vi ser efter den ryska aggressionen i Ukraina.
            Vi ska inte upprepa allt det som sades där.
          </note>
          <note>
            Jag kan beträffande denna fråga börja med att säga att flera
            av kollegerna och jag har valt att först resa just till Baltikum
            för att demonstrera vår solidaritet med dessa länder, som ska
            känna att vi är på deras sida, att vi finns där som partner och
            att vi är för ett samarbete som också uttrycker solidariteten.
            Vi har valt det som resmål, liksom att tidigt åka till Tyskland
            och andra länder i vårt grannskap som är viktiga partner.
          </note>
          <note>
            Det råder en bred samsyn, som också manifesterades under den
            tematiska debatten, om det försämrade omvärldsläget. Det är bra
            att vi är enade, precis som ni har sagt, i de frågorna.
          </note>
          <note>
            Vi vet alla att det ryska uppträdandet runt Östersjön inte sällan
            är utmanande och i vissa fall rent provocerande. Det har inte
            minst de baltiska länderna fått känna på. Då ökar förstås osäkerheten
            i vårt närområde.
          </note>
          <note>
            Det ligger i vårt intresse att långsiktigt och så gott det går
            bidra till avspänning och säkerhet i vår del av världen. Tillsammans
            med grannländerna runt Östersjön agerar vi för att stärka det
            samarbetet.
          </note>
          <note>
            Vi är inte alls ensamma – tvärtom. Vi kan själva välja våra samarbeten.
            Vi gör det utifrån en bra position, med respekt för vårt land
            och vårt ställningstagande och utifrån en situation där den militära
            alliansfriheten har tjänat oss väl i 200 år.
          </note>
          <note>
            Det har inte varit oföränderligt. Vi har ständigt sett till att
            arbeta också med de begreppen och den positionen. Vi har sett
            till att engagera oss i en rad olika samarbeten i EU, med de nordiska
            länderna, runt Baltikum och faktiskt också med Nato – det gjorde
            vi så tidigt som 1994. Begreppet har formats och knådats genom
            åren och utifrån omvärldssituationen, och det är väldigt viktigt.
          </note>
          <note>
            Men det har kombinerats med en annan viktig fråga, och det handlar
            om att vi har upprätthållit ett starkt försvar. Det har varit
            en grundpelare som militär alliansfrihet vilar på: Vi demonstrerar
            vår vilja och vår kapacitet att försvara vårt territorium och
            vår territoriella integritet.
          </note>
          <note>
            Nu hävdar partier och företrädare att Nato är svaret på de frågorna
            och att Nato kommer att komma till vårt beskydd, samtidigt som
            man under åtta år har sett till att verkligen rusta ned vårt försvar
            – till den nivån att en moderat försvarsminister avgick därför
            att han tyckte att det var orimligt.
          </note>
          <note>
            Man säger dessutom att vi säger nej till kunskap. Det gör vi
            inte alls. Men i stället för att begrava frågan i en utredning
            tänker vi föra ut den till debatt och bred folklig förankring.
            Det är det som krävs om vi ska kunna fortsätta att hävda att vi
            har en god säkerhetspolitik. Regeringen ska inte heller svaja,
            utan den ska stå fast i en orolig tid och ska ange vägen framåt.
            Den går via samarbete och en fortsatt militär alliansfrihet.
          </note>
          <note type="speaker">
            Anf. 6 HANS WALLMARK (M):
          </note>
          <note>
            Fru talman! Precis som utrikesministern konstaterade hade vi
            för ungefär två veckor sedan en aktuell debatt om säkerhetsläget
            – på moderat initiativ, dessutom. Den brutala verkligheten är
            väl den att vi återkommande kommer att få ha den typen av meningsutbyten.
            Det är en ny normalbild som har etablerat sig; det är en serie
            av händelser som nu utspelar sig som vi måste förhålla oss till
            och som det finns anledning att vara djupt bekymrad och oroad
            över.
          </note>
          <note>
            Det faktum att Europas gränser för mindre än ett år sedan ritades
            om med hjälp av vapenmakt och hot om vapenmakt är extraordinärt
            och förändrar förutsättningarna. Det finns ett Europa före Krimannekteringen,
            och det finns ett Europa efter Krimannekteringen.
          </note>
          <note>
            Jag tror att det kommer att leda till konsekvenser för försvaret.
            Det måste det göra, och det hoppas jag att det gör. Det handlar
            om olika former av vår incidentberedskap i närtid. Det handlar
            om hur vi långsiktigt ska möta hot i luften, på vattnet och under
            vattnet. Det handlar om fördjupad övningsverksamhet, och det handlar
            om en tydlig närvaro i Östersjöområdet.
          </note>
          <note>
            När utrikesministern nu hävdar att vi har nedrustat vill jag
            bara påminna om en sak. Jag deltog i valrörelsen 2010 och hade
            då att möta ett rödgrönt valmanifest där ni gick till val på neddragningar
            av försvarsanslag med 2 miljarder. Det var verkligheten. Men jag
            är glad över att Socialdemokraterna har gjort en positionsförflyttning
            och nu närmat sig oss. Jag hoppas att vi kan göra positionsförflyttningar
            också när det gäller ett kommande försvarsbeslut.
          </note>
          <note>
            När det gäller frågan om Nato finns det en fara i att bli abstrakt
            och stå långt bort. För mig handlar det om Europa.
          </note>
          <note>
            Man kan måla ut väldigt konstiga bilder av vilka konsekvenser
            ett eventuellt Natomedlemskap skulle få. Då är min retoriska fråga,
            fru talman: Gäller detta Norge? Gäller detta Danmark? Har de avhänt
            sig alla sina egna förmågor, all sin diplomatiska status?
          </note>
          <note>
            Nej, så är det inte. Jag tror att utrikesministern kan vidimera,
            bekräfta, att länder som står nära oss och som aktivt deltar i
            det internationella arbetet i nom EU, inom FN och i andra forum
            är just länder som Danmark och Norge – två Natostater.
          </note>
          <note>
            Allianslösheten som förordas av Socialdemokraterna tror jag att
            man måste ställa i kontrast till frågan: Vad bidrar långsiktigt
            till säkerhet – att vi deltar sida vid sida med länder som Norge,
            Danmark, Polen, Tyskland, Estland, Lettland och Litauen eller
            att vi avstår från det, precis som ni vill?
          </note>
          <note>
            Min grundläggande fråga , som jag fortfarande inte har fått svar
            på , är: Vad sa man i Estland, Lettland och Litauen? Vilka reaktioner
            fick statsministern på den nya regeringens nya ställningstagande
            mot svenskt Natomedlemskap och för militär alliansfrihet?
          </note>
          <note>
            Avslutningsvis, fru talman, kan man ställa frågan till utrikesministern:
            Estland, Lettland och Litauen blev alla medlemmar i Nato och EU
            2004 – tror vi att det har medverkat till ökad säkerhet eller
            försämrad säkerhet för dem? Jag är helt övertygad om att merparten
            av alla medborgare och alla politiker vi träffar i Tallinn, Riga
            och Vilnius kommer att säga att det har medverkat till ökad säkerhet.
          </note>
          <note>
            Jag är så ödmjuk att jag förstår att Socialdemokraterna inte
            här och nu kommer att öppna för medlemskap, men jag tycker att
            man åtminstone kunde ha öppnat för det naturliga att vi utreder
            det. Där finns ju goda exempel. Vad fick det för konsekvenser
            i Estland, Lettland och Litauen? Hur gjorde man rent praktiskt?
            Den typen av kunskap vill inte jag avvisa, och jag tycker att
            det är tråkigt, fru talman, att Socialdemokraterna fortsätter
            att göra det. Kunskap är inte farlig.
          </note>
          <note type="speaker">
            Anf. 7 HILLEVI LARSSON (S):
          </note>
          <note>
            Fru talman! Det är ändå ett faktum att man är mer bunden av ett
            Natomedlemskap än av ett EU-medlemskap när det gäller försvarsförpliktelser.
          </note>
          <note>
            Det blir också svårare att försvara att vi inte kan ställa oss
            bakom sådant som till exempel invasionen av Irak. Då hade vi bestämt
            att linjen var att följa FN: Om man hittade massförstörelsevapen
            kunde man gå in. Man hittade inga – ändå gick man in. Det hade
            varit väldigt svårt för oss att kritisera detta om vi hade varit
            med i Nato.
          </note>
          <note>
            Man kan säkert rikta mycket skarp kritik mot regimen i många
            länder, men om Nato ska bli en världspolis som kan gå in här och
            var utan FN-mandat kommer det att försvaga FN. Risken finns att
            säkerhetssituationen i hela världen försvagas på det sättet.
          </note>
          <note>
            Att vi inte är med i Nato innebär ju inte att vi inte kan samarbeta
            med Nato. Vi väljer själva hur vi vill samarbeta och hur långtgående
            det samarbetet ska vara. Skillnaden är att vi kan säga stopp i
            de fall då vi anser att något inte är bra för den internationella
            freden, för säkerheten i världen eller för Sverige. Som Natomedlemmar
            kommer vi att bli bakbundna. Där finns en allvarlig risk.
          </note>
          <note>
            Jag tror också att man i den här diskussionen kanske inte bara
            tänker på att säkerhetsläget skulle försvåras utan också tar ekonomiska
            hänsyn: Vi har inte råd med ett försvar – då skulle vi kunna gå
            in här. Då gör man det väldigt enkelt för sig, och då tror jag
            att vi förlorar mycket av vår självständighet. Jag tror att det
            är alldeles fel väg att gå.
          </note>
          <note>
            Vi ska ha ett starkt försvar , och vi ska samarbeta i närområdet.
            Vi ska ha den roll som vi har haft under de senaste 200 åren och
            bidra så långt det går till god säkerhet, både i världen och i
            Sverige.
          </note>
          <note type="speaker">
            Anf . 8 CHRISTIAN HOLM (M):
          </note>
          <note>
            Fru talman ! För att kommentera det som Hillevi Larsson säger:
            Jag vidhåller att vi inte blir hundraprocentigt bakbundna av ett
            Natomedlemskap. Vi får en möjlighet att vara med och påverka.
          </note>
          <note>
            Nato är ingen världspolis och ska kanske inte vara det heller.
            Det är i så fall upp till oss som medlemmar att ta ställning till
            detta.
          </note>
          <note>
            Vi kan givetvis kritisera också en organisation där vi är medlemmar
            om den organisationen fattar beslut som vi tycker är felaktiga.
            Vi är medlemmar i EU, och jag kan kritisera EU varje dag om det
            är så – även om jag i grunden är väldigt positiv till institutionen
            som sådan.
          </note>
          <note>
            Det togs också upp att vi ska agera som vi har gjort de senaste
            200 åren. Skillnaden är att världen har utvecklats de senaste
            200 åren. Läget ser inte likadant ut. Inte heller den politiska
            situationen ser likadan ut.
          </note>
          <note>
            Förr fanns det givetvis olika former av regeringar, men i dag
            är det en socialdemokratisk och miljöpartistisk regering med stöd
            av Vänsterpartiet. Traditionellt sett har Vänsterpartiet hållits
            mycket längre ifrån regeringsmakten. Det är ett parti som inte
            bara är emot Nato – både Miljöpartiet och Vänsterpartiet är tydligt
            emot Nato – utan dessutom, för inte speciellt länge sedan, var
            för motståndarna på andra sidan Östersjön. Det tycker jag är allvarligt.
          </note>
          <note>
            För att återgå till baltstaterna och till Hans Wallmarks fråga
            i interpellationen: Jag är ofta och mycket i de baltiska staterna.
            Det är tydligt att de är oerhört lyckliga över att de själva är
            medlemmar i Nato. Men de är oroade över att Sverige inte är det
            och även över att Finland inte är det. De skulle känna ökad trygghet
            av att ha hela området runt omkring sig som medlemmar även i den
            sammanslutningen.
          </note>
          <note>
            Jag skulle alltså vilja veta: Vad var svaret?
          </note>
          <note type="speaker">
            Anf. 9 Utrikesminister MARGOT WALLSTRÖM (S):
          </note>
          <note>
            Fru talman! Det är ju nackdelen med att svara åt någon annan:
            Jag kan inte redovisa exakt vad som sas på varje möte.
          </note>
          <note>
            Men jag kan återge från mina egna besök i de baltiska länderna
            och samtal med företrädare för regeringarna där att de har den
            allra största respekt för vårt ställningstagande och vår position,
            som ju är densamma som Finlands. De har mycket stor respekt för
            vår hållning, och det skulle nog inte falla dem in att försöka
            påverka oss.
          </note>
          <note>
            Vart och ett land har skyldighet att fatta beslut och inta en
            position som innebär att man känner sig trygg med sin säkerhetspolitik
            och sitt säkerhetspolitiska ställningstagande. I det här fallet
            har vi aldrig mött annat än stor respekt för vår hållning. Det
            gäller också Baltikum.
          </note>
          <note>
            Dessutom är det ju inte alls så att vår politiska inställning
            har varit oförändrad. Den har utvecklats över tid. Vi är djupt
            engagerade i EU-sammanhang och EU-samarbetet. Vi har ändrat på
            formuleringar också i den säkerhetspolitiska plattformen och doktrinen
            över åren. Vi har ett fördjupat samarbete med Nato.
          </note>
          <note>
            Frågan skulle kanske egentligen gå i den andra riktningen: Vad
            är det vi inte kan göra tack vare vår militära alliansfrihet?
            Eller tror ni att räddningen är att Nato nu ska komma och försvara
            oss? Vi är rädda för ryssen , och då ska Nato komma och försvara
            oss – är det det som är inställningen?
          </note>
          <note>
            Alliansens statsminister, på den tiden, sa ganska nyligen att
            för att det skulle ändras skulle man ha en folklig förankring.
            Man skulle ha en majoritet i riksdagen, och man skulle göra det
            samtidigt med Finland. Vi har ju också ett djupt samarbete med
            Finland.
          </note>
          <note>
            Alla länder agerar utifrån sin egen historia. Vi kan inte jämföra
            oss med Norge och Danmark, som faktiskt också deltog i andra världskriget,
            eller de baltiska länderna , som har stått under ryskt inflytande
            under alldeles för lång tid och vet vad det innebar.
          </note>
          <note>
            De har sin historia, och vi har vår, och jag tror som sagt att
            vi fortfarande åtnjuter mycket stor respekt och beundran för våra
            ställningstaganden. Det ligger inte i deras intresse att försöka
            påverka oss att gå i en viss riktning, utan vi ska fortsätta samtala.
            Det handlar om avspänning och samarbete med andra partner som
            har en viktig roll i vårt närområde och inför framtiden och dessutom
            att bredda hela det säkerhetspolitiska begreppet, för det är naturligtvis
            mycket mer än vad som händer just nu i vårt närområde.
          </note>
          <note>
            Varför förmådde ni inte att ta itu med att utreda detta själva
            under åtta år? Varför är det nu plötsligt som om någonting nytt
            skulle ha kommit upp?
          </note>
          <note>
            Vi säger alldeles tvärtom: Låt oss diskutera Nato i ett sammanhang
            som är säkerhetspolitiskt och som innefattar alla de element som
            måste in i en bedömning av både vårt grannskap och av omvärlden.
            Låt också folk i hela landet få vara med i en diskussion om Nato.
            Låt argumenten höras, både för och emot, och låt det ingå i en
            diskussion om både utrikes- och säkerhetspolitik i framtiden.
          </note>
          <note>
            Vi ska fortsätta med våra djupa och förtroendefulla samarbeten,
            inklusive med Nato, men vi ska behålla vår unika position också
            när det gäller att förespråka militär alliansfrihet och samarbete,
            både i EU och med grannländerna.
          </note>
          <note type="speaker">
            Anf. 10 HANS WALLMARK (M):
          </note>
          <note>
            Fru talman! Jag måste ge utrikesministern rätt och fel. Det är
            rätt att Norge och Danmark är formade av sina historiska omständigheter.
            Dock är det fel att beskriva det som om de deltog i andra världskriget
            – de ocku ­ perades.
          </note>
          <note>
            Det här är mer än semantik. Det tror jag också är förklaringen
            till att man just så brett, inklusive hos de socialdemokratiska
            partierna i Norge och Danmark, förstår värdet av Nato och de bindande
            försvarsförpliktelserna.
          </note>
          <note>
            Utrikesministern konstaterar att hon naturligtvis inte kan svara
            för allt vad statsministern har fört samtal om i Tallinn, Riga
            och Vilnius. Det har jag full förståelse för, och jag tycker att
            utrikesministern har hanterat frågeställningen väldigt bra hittills.
            Dock kan det, fru talman, vara en uppmaning till statsministern
            att nästa gång jag väcker en interpellation till honom så kan
            han komma hit själv och exakt berätta hur de här samtalen har
            varit.
          </note>
          <note>
            Hillevi Larsson tar argument långt borta. Hon är i Irak och på
            andra ställen. Det har egentligen i grunden ingenting med den
            typen av bindande försvarsförpliktelser att göra. Irak är inte
            en medlem av Nato. Hillevi Lars ­ sons argumentering visar därför,
            fru talman, på behovet av kunskap om Nato och hur ett Natomedlemskap
            fungerar.
          </note>
          <note>
            Jag tillhör dem som tycker att man ska fundera igenom hur man
            ger stöd och hur man tar emot stöd. Då är det så att om vi tittar
            tillbaka på svensk historia sedan andra världskriget har vi det
            som Mikael Holmström beskrev i en bok för några år sedan: den
            dolda alliansen. Sverige har genomgående planerat, försvarsplanerat
            och krigsplanerat med andra Natoländer för att det stöd vi räknar
            med i en orostid just ska komma från länder som Norge och Danmark,
            och jag vill synliggöra den dolda alliansen som egentligen är
            ett faktum.
          </note>
          <note>
            Hillevi Larsson nämnde att en solidaritetsförklaring skulle kunna
            innebära sjukvårdsmateriel och att man släcker bränder om det
            kommer krig och ofärd. Fru talman, detta bekräftar väl vårt behov
            av djupare och starkare hjälp än att någon kommer hit och släcker
            bränder!
          </note>
          <note type="speaker">
            Anf. 11 Utrikesminister MARGOT WALLSTRÖM (S):
          </note>
          <note>
            Fru talman! Jag hade just tänkt föreslå att man skulle kunna
            referera till Hillevi Larssons svar tidigare och synpunkter på
            ett Natomedlemskap. Det är klart att det är bekvämt att tänka
            sig att Nato kommer hit och hjälper oss om det blir krig sedan
            vi själva har rustat ned vårt försvar så pass att det går på fälgarna.
            Vi kan inte längre spana, vi kan inte längre utföra uppgifter
            fullt ut som vi skulle vilja för att känna oss trygga, för att
            inte vårt territorium ska kränkas och så vidare.
          </note>
          <note>
            Det är behagligt att föreställa sig ett Natomedlemskap som en
            räddare i nöden. Men det innebär också förpliktelser. Det innebär
            också att vi kan hamna i situationer där svenska folket kanske
            inte riktigt hade tänkt sig att de skulle behöva vara med och
            strida. Det är klart att man kan fråga några av de mindre medlemsländerna
            hur mycket inflytande de tycker att de har i Nato eller vem det
            är som bestämmer i Nato.
          </note>
          <note>
            Det finns en rad sådana frågor som förstås är viktiga att få
            diskutera, och jag tycker att de ska ut till svenska folket för
            att redas ut och diskuteras öppet.
          </note>
          <note>
            Det är alltså inte så enkelt utan medför också att man åtar sig
            förpliktelser. Det skulle säkert också att innebära att Nato i
            samma ögonblick skulle ställa krav på att vi ska leva upp till
            2 procent av budgeten till försvaret. Det är klart att de vill
            att vi ska göra hemläxan.
          </note>
          <note>
            Vi tycker att vi ska fortsätta med det samarbete som vi vill
            ha också för att kunna göra övningar gemensamt och kunna utveckla
            vår försvarsförmåga. Vi gör det, och vi gör det samtidigt som
            vi kan ha respekt för vår position som militärt alliansfria. Det
            behövs också sådana länder, och vi gör det tillsammans med Finland.
            Vi har ett gott och fördjupat samarbete med Finland, och det ska
            vi fortsätta med, precis som vi har stöd av EU.
          </note>
          <note>
            Jag tänker mig att den största styrkan i en sådan situation är
            att se efter hur vi bäst kan hjälpa till, om det nu är med vapen
            eller med annan utrustning. Det är väl självklart att vi ställer
            upp för våra grannar; det ska de aldrig behöva tveka om.
          </note>
          <note>
            Tack för debatten!
          </note>
          <note>
            Överläggningen var härmed avslutad.
          </note>
          <note>
            § 6 Svar på interpellation 2014/15:211 om b utiksrån på små orter
          </note>
          <note type="speaker">
            Anf. 12 Statsrådet ANDERS YGEMAN (S):
          </note>
          <note>
            Fru talman! Niklas Karlsson har frågat mig genom vilka initiativ
            jag avser att minska rånen samt öka tryggheten och de brottsbekämpande
            myndigheternas aktivitet på små orter och i glesbygd.
          </note>
          <note>
            Butiksrån betraktas som ett allvarligt brott av rättsväsendet.
            Som Niklas Karlsson nämner utgör de också ett stort arbetsmiljö-
            och säkerhetsproblem för den personal som arbetar i butikerna.
            Polisen gör relativt omfattande utredningsinsatser vid butiksrån
            , och jämförelsevis många brott klaras upp, men självfallet kan
            uppklaringen alltid bli bättre.
          </note>
          <note>
            Sverige ska vara ett tryggt land att leva i, oavsett om man bor
            i storstad eller glesbygd. Den 1 januari 2015 ombildades polisen
            till en myndighet. En av de viktigaste utgångspunkterna för arbetet
            med reformen är att stärka den lokala närvaron och tillgängligheten
            i hela landet. Lokalpolisområden med större mandat och mer resurser
            är därför kärnan i den nya Polismyndigheten. Genom att stärka
            den lokala närvaron och tillgängligheten utifrån lokalt framtagna
            problembilder skapas bättre förutsättningar för ökad trygghet
            och en effektiv brottsbekämpning.
          </note>
          <note>
            Regeringen har i regleringsbrevet för 2015 gett Polismyndigheten
            i uppdrag att löpande redovisa det fortsatta arbetet med ombildningen,
            och jag kommer noga att följa detta.
          </note>
          <note>
            Polisen är emellertid inte ensam aktör i arbetet med att förebygga
            brott som exempelvis butiksrån och måste därför samverka med lokalsamhället.
            I den nya Polismyndigheten inrättas kommunpoliser som ska trygga
            en långsiktig samverkan i det brottsförebyggande arbetet. Det
            ska dessutom inrättas områdespoliser som ska arbeta lokalt och
            kontaktskapande gent ­ emot medborgarna.
          </note>
          <note>
            Regeringen anser att det finns stor potential att utveckla det
            brottsförebyggande arbetet mot alla typer av brott. Detta är dock
            inte enbart en fråga för Polismyndigheten utan för en lång rad
            andra aktörer som kommuner, branschorganisationer, företag och
            frivilligorganisationer. Regeringen avser därför att återkomma
            med förslag på hur samhällets brottsförebyggande arbete kan förbättras.
          </note>
          <note type="speaker">
            Anf. 13 NIKLAS KARLSSON (S):
          </note>
          <note>
            Fru talman! Tack för svaret, inrikesministern!
          </note>
          <note>
            Butiksrån är en bekymmersam företeelse som har nått oacceptabelt
            höga nivåer. Det har dessutom eskalerat under de senaste åtta
            åren. De ökade butiksrånen medför stora risker för fysiska skador
            både för dem som arbetar i butiken och för dem som är där för
            att handla och uträtta sina ärenden .
          </note>
          <note>
            Nu visar Svensk Handels årliga undersökning att det framför allt
            är livsmedelsbranschen som drabbas av butiksrån. Det är allt från
            kiosker och mindre livsmedelsbutiker till tobaks- och bensinhandlare.
          </note>
          <note>
            Jag är tacksam för inrikesministerns svar. Det jag särskilt tar
            notis om i svaret är att inrikesministern säger att tryggheten
            ska omfatta alla, att Sverige ska vara ett tryggt land att leva
            och bo i oavsett var man bor, om det så handlar om storstad eller
            om det handlar om glesbygd. Nu vet vi att rån i storstadsområden
            överväger, vad gäller både antal och andel. Samtidigt får många
            gånger butiksrånen betydligt större effekter på mindre orter och
            i glesbygd än vad de får i stora kommuner.
          </note>
          <note>
            Anledningen till interpellationen handlar egentligen om just
            detta. Det handlar om synen på Sverige som ett land. Det handlar
            om hela Sverige, också världen utanför R iksdagshuset och Stockholms
            tullar.
          </note>
          <note>
            Jag tycker att det är välkommet att inrikesministern flaggar
            för att vi ska stärka den lokala närvaron och öka tillgängligheten.
            Vi ska få lokalpolisområden med större mandat och mer resurser.
            Jag som kommer från en kommun som ligger i närheten av Svalöv
            och som har 42 000 invånare vet vad det innebär när polisen tar
            sin hand från orterna, när den försvinner från centralorten och
            allting ska centraliseras. Lokalkännedomen blir mindre. Dessutom
            försvinner närheten och igenkänningsfaktorn bland medborgarna,
            som finns när polisen faktiskt är närvarande.
          </note>
          <note>
            När vi pratar om att Sverige ska vara ett land där också glesbygden
            är viktig och att det finns en värld utanför Stockholms tullar,
            Malmös stadsgräns och Göteborgs kommungräns handlar det inte bara
            om att uttrycka förståelse utan också om att ge politiska uttryck
            för hela den offentliga servicen.
          </note>
          <note>
            I dag pratar vi om polis för att vi har fokus på butiksrån och
            det som har skett i Svalövs kommun, men vi vet också att i centraliseringsivern
            tar många andra statliga myndigheter sin hand från mindre orter
            – arbetsförmedling, försäkringskassa, skattemyndighet, systembolag
            och så vidare.
          </note>
          <note>
            Man måste se upp med den här centraliseringsivern. Ansvaret hos
            staten blir i grunden större när man säger att man ska rationalisera,
            effektivisera och finna samordningsvinster. Polis, arbetsförmedling
            och försäkringskassa kanske flyttar till de större orterna. Då
            säger man att livsmedelsbutiker kan bli ombud för till exempel
            posten och apoteket. Men då har vi som ansvarar för den offentliga
            servicen också ett ansvar för att se till att den kommersiella
            servicen ges förutsättningar att leva och verka.
          </note>
          <note>
            På det sättet, när offentlig och kommersiell service går hand
            i hand med polisen och andra statliga myndigheter, kan vi skapa
            den trygghet som människor behöver och en känsla för dem som bor
            i resten av vårt land av att vi för en politik för hela landet,
            inte bara för oss som kanske bor i de lite större städerna.
          </note>
          <note type="speaker">
            Anf . 14 BEATRICE ASK (M):
          </note>
          <note>
            Fru talman ! Först vill jag tacka Niklas Karlsson för att han
            har lyft den här frågan, som är oerhört viktig. Förra året begicks
            det 772 butiksrån i Sverige. Det är en minskning med 5 procent
            sedan året tidigare, men det är ändå över 700 brottsoffer. Personalen
            i de här butikerna far väldigt illa.
          </note>
          <note>
            Som interpellanten beskriver är det många gånger svårare på landsbygd,
            för det är skörare butiker. Kedjorna har ofta program för att
            ta sig an de problem som personalen får. Det handlar om att arbeta
            brottsförebyggande och annat. En liten enkel firma har inte alltid
            de resurserna eller den förmågan. Därför slår det här väldigt
            hårt.
          </note>
          <note>
            Jag ägnade förra året åt att besöka många mindre orter och att
            ha särskilda möten med småföretagare. Jag har samtalat med många.
            Har man varit utsatt för butiksrån överväger man många gånger
            att lägga ned firman. Jag har också träffat mer än ett familjeföretag
            där man inte längre vill att familjemedlemmar ska arbeta, för
            man tycker att det är otryggt. Det här innebär en risk för service
            och handel på mindre orter i ett lite längre perspektiv. Därför
            måste det tas på allvar.
          </note>
          <note>
            Då blir jag lite besviken på inrikesministerns fantasilösa svar.
            I svaret hänvisas det till att man har bett om en redovisning
            av hur polisens organisatoriska reformering går till. Ja, det
            är jätteintressant och jätteviktigt – vi är alla överens om den
            reformen – men det är nog inte det enda vi kan bry oss om. Tvärtom
            är det viktigt att säkerställa att polisen tar sig an den här
            typen av kriminalitet på ett seriöst sätt. Då är lokal närvaro
            viktig, men det finns en del andra saker att lyfta fram.
          </note>
          <note>
            Det är inte ovanligt att förövarna vid butiksrån är tämligen
            unga. De har precis tagit klivet från småbrott, om man nu får
            uttrycka sig så i kammaren, till allvarlig kriminalitet. Här är
            det verkligen viktigt att man greppar tag direkt och att man oavsett
            vad som blir påföljden om man får tag i dem hanterar det väl.
            Här finns det mycket att göra för både kommuner och andra.
          </note>
          <note>
            Det är inte ovanligt att förövarna använder vapen. Här är vapenfrågorna
            och tillgången till illegala vapen ett stort problem.
          </note>
          <note>
            Polisen är inte ensam. Nej, det är alldeles sant. Men en brist
            som jag tycker mig ha sett är att man sällan samarbetar med centrumföreningar
            och med småföretagarföreningar. Det är inte ovanligt att man inte
            har en direktkontakt. Det är inte ovanligt att polisen inte finns
            på orten. Det är inte ovanligt att man inte har ett namn på en
            person som man kan samtala med för att kanske få inspiration till
            brottsförebyggande insatser eller för att snabbt kunna få hjälp
            när det behövs. Det är inte ovanligt att det tar ganska lång tid
            för polisen att komma när någonting har hänt.
          </note>
          <note>
            Det är inte heller så att det här bara är lokala frågor. Det
            förekommer självklart att rån begås av lokala kriminella – det
            är inte ovanligt. Men vi har specialiserade ligor. Det är grupper
            som rör sig över landet och som specialiserar sig på guldsmedsbutiker
            eller andra typer av butiker. Man måste hantera det på ett helt
            annat sätt.
          </note>
          <note>
            Jag vet att polisen av och till gör något. Men jag hade förväntat
            mig att ministern åtminstone skulle ge någon hint om att man kanske
            ska fortsätta det arbetet och inte bara hänvisa till brottsförebyggande
            insatser och lokalt arbete. Till detta kommer att vi får mer och
            mer av pakethantering i butik i dag. Knarkleveranser och annat
            som i dag går via paket ökar risken för olika typer av brott i
            butik. Därför måste de här frågorna tas på allvar.
          </note>
          <note type="speaker">
            Anf. 15 Statsrådet ANDERS YGEMAN (S):
          </note>
          <note>
            Fru talman! Sverige ska hålla ihop. Brott ska bekämpas var de
            än begås. I motsats till Beatrice Ask, som säger att polisen av
            och till gör något, är jag ganska stolt över det arbete som svensk
            polis gör.
          </note>
          <note>
            Jag menar att genom polisreformen, som jag och Beatrice Ask för
            övrigt är överens om, kommer polisen att få större förutsättningar
            att bekämpa den här brottstypen och andra brottstyper och vara
            mer lokalt närvarande.
          </note>
          <note>
            Jag tycker att Beatrice Ask kan vara lite gladare än vad hon
            är, för det är faktiskt så att det här är ett område där polisens
            insatser under alliansregeringen har varit väldigt framgångsrika.
            Butiksrånen minskade med nästan 30 procent under den tid då Beatrice
            Ask var justitieminister. Väpnade rån i butik minskade med nästan
            50 procent under den tid då Beatrice Ask var justitieminister.
          </note>
          <note>
            Jag tänker göra allt jag kan för att den positiva utvecklingen
            ska fortsätta. Jag skulle inte drömma om att kalla Beatrice Ask
            för fantasilös om hon skulle vilja fortsätta med ett framgångsrikt
            arbete.
          </note>
          <note>
            Niklas Karlsson tar upp den statliga verksamheten och beskriver
            hur den flyttar från mindre orter och från förorterna och storstädernas
            ytterstäder och hur orterna på något sätt lämnas ensamma i fråga
            om statlig och kommersiell service. Jag tycker att det är en riktig
            verklighetsbeskrivning och tror att den spelar in i hur brottsligheten
            utvecklas på orterna. Men vill man ha en större debatt om hur
            vi får tillbaka den statliga servicen till storstädernas ytterområden
            får man nog rikta interpellationen till ett annat statsråd , som
            har hand om just den frågan. Men jag delar problembeskrivningen
            och är absolut beredd att verka för den utveckling som Niklas
            Karlsson ger uttryck för och som också togs upp i regeringsförklaringen.
          </note>
          <note>
            När det gäller det brottsförebyggande arbetet, som Beatrice Ask
            tar upp, delar jag i stort hennes beskrivning, både av vad som
            borde göras och av vad som kan göras. Men jag vill lägga till
            det viktiga brottsföreby ggande arbete som polisen själv gör tillsammans
            med handeln.
          </note>
          <note>
            Avslutningsvis: Det här är en fråga som jag och regeringen tar
            på stort allvar. Jag har själv jobbat i butik och har som tur
            var inte själv blivit utsatt för rån men en hel del brottslighet
            i butik.
          </note>
          <note>
            Jag kan försäkra såväl interpellanten som Beatrice Ask att vi
            följer utvecklingen noga och hoppas kunna se fortsatt positiva
            resultat.
          </note>
          <note type="speaker">
            Anf. 16 NIKLAS KARLSSON (S):
          </note>
          <note>
            Fru talman! Jag tycker att det är bra att inrikesministern delar
            min problembeskrivning av hur den offentliga servicen försvinner
            från orter. Samtidigt ska man nog inte göra det alldeles för lätt
            för sig och säga att interpellationen ska riktas till ett annat
            statsråd. Jag råkar veta att regeringen fattar beslut kollektivt,
            så det finns väl anledning att man lyfter fram detta när man resonerar
            kring de här frågorna.
          </note>
          <note>
            Butiksrånen, som nu har blivit föremål för diskussion och som
            har blivit en stor fråga hemma i Svalövs kommun, är på något sätt
            ett symtom i sin helhet på något som sker i vårt samhälle. Därför
            tar jag också upp andra exempel. Även om vi inte ska debattera
            just de sakerna i dag tror jag att det är viktigt att ha med sig
            i diskussionen vad det är som händer i vårt samhälle. Om man säger
            att vi ska vara ett land som tar ansvar för både storstad och
            glesbygd måste de här frågorna finnas med i diskussionen.
          </note>
          <note>
            Även om en del tycker att svaret är lite mjukt tycker jag att
            det är positivt att inrikesministern flaggar för att regeringen
            tänker återkomma med ett helhetsgrepp. Jag ser fram emot detta
            och kan garantera inrikesministern att jag kommer att återkomma
            i frågan för att diskutera den ytterligare. I det här arbetet
            kommer det naturligtvis att krävas både enklare och lite svårare
            grepp, naturligtvis på både kort och lite längre sikt.
          </note>
          <note>
            Jag kan berätta att när butiksrånen i Kågeröd och Billeberga
            i Svalövs kommun inträffade reagerade kommunledningen direkt,
            för övrigt en kommun ledd av socialdemokrater och moderater i
            koalition, och tog omedelbart kontakt med berörda handlare. Det
            är på något sätt kommunalpolitik när den är som bäst, handlingskraftig
            och konkret. Man kontaktade riksdagspolitiker, Svensk Handel,
            Svenskt Näringsliv och satte sig ned med berörda handlare för
            att diskutera. Det här har inneburit att man nu samlar till en
            stor träff i de berörda orterna för att diskutera med medborgarna
            om hur man ska komma till rätta med detta.
          </note>
          <note>
            Ansvaret för den egna bygden liksom intresset av att göra någonting
            bra och kunna fortsätta leva i de här småorterna finns bland medborgarna
            – det är det ingen tvekan om – och initiativen är tagna. Nu är
            det viktigt att man också från det offentliga Sverige reagerar
            och säger: Det ansvar som ni känner för er bygd och det ni vill
            göra för att ni ska kunna bo kvar på er ort ska vi nu se till
            att motsvara och ta vårt ansvar för att det faktiskt kan fungera.
          </note>
          <note>
            Jag ser fram emot nya diskussioner och mot det som inrikesministern
            har flaggat för att man ska göra, ta ett helhetsgrepp och återkomma
            i frågan.
          </note>
          <note type="speaker">
            Anf . 17 BEATRICE ASK (M):
          </note>
          <note>
            Fru talman ! Jag är väl medveten om att antalet butiksrån har
            minskat, och det är naturligtvis en framgång. Men när det är över
            700 rån som begås är det ändå väldigt allvarligt. Jag tror att
            det är viktigt att inte luta sig tillbaka när man ser detta. Det
            är därför som jag tycker att det är så bra att den här frågan
            har väckts av Niklas Karlsson.
          </note>
          <note>
            Jag är också stolt över svensk polis på väldigt många sätt, men
            jag har träffat tillräckligt många företagare och brottsoffer
            som har efterfrågat mer och inte har fått den snabba och goda
            hjälp och det stöd som de skulle ha behövt. Det är detta vi måste
            ta oss an och arbeta med.
          </note>
          <note>
            Det är viktigt att personalen som arbetar i våra butiker kän
            ner sig trygg , att de har rutiner som fungerar, att de vet att
            rättsväsendet står på deras sida och att man klarar upp de här
            brotten. Det är så att ett sammanhållet arbete ger resultat.
          </note>
          <note>
            Många guldsmedsbutiker, för att ta dem som exempel, har ökat
            sin säkerhet genom att installera mycket teknik och annat. Men
            på vägen har också många mindre företag dukat under, för de klarar
            inte av alla de åtgärder som krävs. Polisen har ökat sin närvaro
            där det finns riskobjekt, och det har haft betydelse. Men det
            finns naturligtvis mer att göra.
          </note>
          <note>
            Problemet är de små orterna, som interpellanten tar upp, där
            polisen inte är helt närvarande och där det finns stora problem.
            Här tror jag också att det lokala engagemanget är viktigt. Det
            var därför jag pekade på företagarföreningar och centrumföreningar
            och att polisen aktivt måste söka ett samarbete med dessa aktörer
            för att nå ett ännu bättre resultat framöver.
          </note>
          <note>
            Jag tror att det är viktigt att ministern funderar på att coacha
            detta arbete och inte bara väntar på rapporter om hur det går
            med organisationsförändringen.
          </note>
          <note type="speaker">
            Anf. 18 Statsrådet ANDERS YGEMAN (S):
          </note>
          <note>
            Fru talman! Jag kan konstatera att precis som i Svalöv, där det
            finns en betydande samsyn mellan socialdemokrater och moderater
            om vad som ska göras för att motarbeta brottsligheten på orten,
            verkar det finnas en betydande samsyn mellan socialdemokrater
            och moderater här i kammaren om vad som ska göras för att fortsätta
            minska butiksrånen.
          </note>
          <note type="speaker">
            Anf. 19 NIKLAS KARLSSON (S):
          </note>
          <note>
            Fru talman! Det känns som att debatten kanske är avslutad. Men
            det är viktigt att avslutningsvis få säga att anledningen till
            att interpellationen formulerades i första hand var att jag ville
            sätta fingret på ett problem som är ganska stort på många orter
            i vårt land, inte bara i Svalövs kommun, och se till att frågan
            finns på dagordningen. Sedan är den en del i en större diskussion,
            som inrikesministern också nämner, om andra delar i den offentliga
            servicen som det finns anledning att återkomma till.
          </note>
          <note>
            Det viktiga nu är att vi levererar politik och att det genomförs
            åtgärder och kommer reformer. Inrikesministern har flaggat för
            att man ska återkomma med ett helhetsgrepp. Vi ser fram emot detta.
            Vi hoppas att det inte tar alltför lång tid och att vi därmed
            påbörjar resan mot att stärka glesbygden, öka människors trygghet
            och välbefinnande och känsla av att man kan fortsätta att bo kvar
            i de småorter som finns på massor av ställen i vårt land.
          </note>
          <note type="speaker">
            Anf. 20 Statsrådet ANDERS YGEMAN (S):
          </note>
          <note>
            Fru talman! Jag vill tacka både interpellanten och Beatrice Ask
            för att de tar upp problemet med otryggheten i glesbygd, vilka
            åtgärder vi ska vidta för att öka både tryggheten och den polisiära
            närvaron i glesbygden samt vad vi kan göra inom ramen för den
            stora polisreform som vi är överens om. Jag tror att det är centralt
            för att kunna öka medborgarnas trygghet i hela landet.
          </note>
          <note>
            Återigen: Tack för debatten!
          </note>
          <note>
            Överläggningen var härmed avslutad.
          </note>
          <note>
            § 7 Svar på interpellation 2014/15:213 om trafikskolor som ej
            betalar moms eller arbetsgivaravgifter
          </note>
          <note type="speaker">
            Anf. 21 Statsrådet ANNA JOHANSSON (S):
          </note>
          <note>
            Fru talman! Boriana Åberg har frågat justitie- och migrationsminister
            Morgan Johansson vilka åtgärder statsrådet avser att vidta för
            att få bukt med de svarta körskolorna.
          </note>
          <note>
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            För att bedriva trafikskola krävs tillstånd, vilket regleras
            genom lagen om trafikskolor. Tillstånd får meddelas fysisk eller
            juridisk person som med hänsyn till personliga och ekonomiska
            förutsättningar bedöms ha förutsättningar att bedriva en sådan
            verksamhet. Tillståndet beviljas av Transportstyrelsen , som också
            svarar för tillsynen. En god utbildning är viktig för att ge blivande
            förare nödvändiga kunskaper för att vi inte ska äventyra trafiksäkerheten.
          </note>
          <note>
            För att en elev ska få övningsköra krävs ett körkortstillstånd.
            Det krävs även en godkänd handledare som innehar ett handledartillstånd.
            Den som vill vara handledare ska ha genomgått en utbildning för
            detta tillsammans med eleven.
          </note>
          <note>
            Tyvärr har Transportstyrelsen och branschföreträdare fått signaler
            om att det i vissa fall finns personer som fortfarande missbrukar
            rätten att vara handledare. För att kunna vidta effektiva åtgärder
            behövs dock mer kunskap om hur omfattande problemet är.
          </note>
          <note>
            När den förra regeringen införde de t skärpta kravet att en han
            dledare fick ha högst 15 elever var det med syfte att det skulle
            motverka den så kallade ”illegala körskoleverksamheten”. Om det
            nu visar sig att dessa regler inte fått den förväntade effekten
            är jag självklart öppen för att diskutera andra lämpliga åtgärder
            tillsammans med myndigheter och branschföreträdare.
          </note>
          <note type="speaker">
            Anf. 22 BORIANA ÅBERG (M):
          </note>
          <note>
            Fru talman! Jag tackar infrastrukturministern för svaret men
            är lite besviken då det över huvud taget inte besvarar min fråga
            om vilka åtgärder som kommer att vidtas utan enbart innehåller
            en redogörelse för gällande bestämmelser.
          </note>
          <note>
            Jag klandrar inte infrastrukturministern för det. Interpellationen
            var ställd till justitieministern eftersom fenomenet svarta körskolor
            först och främst handlar om ekonomisk brottslighet. Det är en
            olaglig verksamhet som lurar staten på skattepengar, utsätter
            människor för fara och i värsta fall sätter människoliv på spel.
          </note>
          <note>
            Det är svårt att uppskatta omfattningen, men vittnesmål från
            bland andra förarprovsförrättare talar om att svarta körskolor
            är en organiserad verksamhet som framför allt finns i storstäderna
            men även på andra håll.
          </note>
          <note>
            Särskilt oroande är att verksamheten sker helt öppet eftersom
            risken att åka fast är i det närmaste obefintlig. Svarta körskolor
            polisanmäls sällan. Skälen till det är flera. En polisanmälan
            kräver ett identifierat brottsoffer, vilket sällan kan påvisas
            då den betalande kunder inte upplever sig som ett offer och inte
            har något intresse av att verksamheten granskas. Det krävs också
            att anmälaren identifierar sig, men det är få som vågar eftersom
            hot förekommer.
          </note>
          <note>
            Dessvärre är svarta körskolor inte ett område som prioriteras
            av polisen. Straffvärdet är lågt, och det krävs omfattande bevismaterial.
            Risken att bli stoppad på vägen av trafikpolis är inte stor med
            tanke på antalet trafikpoliser.
          </note>
          <note>
            Visst har det hänt att polisundersökningar av svarta körskolor
            har lett till åtal. Det har till och med hänt att åtal lett till
            fällande domar, men påföljderna har varit ringa. Det har handlat
            om dagsböter, och det har inte givit någon avskräckande effekt.
            De böter som har utdömts har varit låga i jämförelse med intäkterna
            som den olagliga körskoleverksamheten genererar. Dagsböter baseras
            på inkomsten, och som bekant deklarerar människor som jobbar svart
            inte särskilt höga belopp.
          </note>
          <note>
            Det krävs därför en ändring av lagstiftningen och kännbara påföljder
            för dem som driver svarta körskolor. Min förhoppning är att infrastrukturministern
            instämmer och arbetar för det.
          </note>
          <note type="speaker">
            Anf . 23 HILLEVI LARSSON (S):
          </note>
          <note>
            Fru talman ! Självklart måste den illegala verksamhet som finns
            bekämpas. Det främsta argumentet är att det är olagligt. Det finns
            dock ett annat starkt argument, och det är att den lagliga verksamheten
            riskerar att konkurreras ut. Då får vi samma fenomen som vi kan
            se inom transportbranschen inklusive taxinäringen, inom byggbranschen
            och inom hotell och restaurang, alltså att svart verksamhet breder
            ut sig på bekostnad av vit verksamhet.
          </note>
          <note>
            Det kan komma till ett läge där de seriösa aktörerna står inför
            valet att byta verksamhet och göra något annat eller att stanna
            kvar och se sig utkonkurrerade. Det finns till och med de som
            laborerar med möjligheten att själva gå in i den svarta branschen,
            och så får det aldrig bli.
          </note>
          <note>
            Ministern framhåller att vi behöver mer kunskap om omfattningen
            av de svarta körskolorna. Ministern aviserar också att hon är
            öppen för att diskutera åtgärder. Den förra regeringen vidtog
            ju åtgärder, till exempel att begränsa till 15 körskoleelever
            per handledare, och regeringen visar en öppenhet för att gå vidare.
          </note>
          <note>
            Något vi inte får glömma i sammanhanget är priset. En del kanske
            inte vet om att det är svart verksamhet, men andra kanske vet
            om det och väljer denna verksamhet på grund av priset. De kanske
            inte tänker på baksidan av det, att de gynnar olaglig verksamhet.
            Dessutom saknas det kanske gällande försäkring om olyckan är framme,
            och handledaren har kanske inte rätt utbildning.
          </note>
          <note>
            Vi måste ta upp frågan om priset. Körkort håller på att bli,
            eller har kanske redan blivit, en klassfråga. Det har betydelse
            vilken ekonomi ungdomarna har och inte minst vilken ekonomi deras
            föräldrar har. Det kan få långtgående konsekvenser, inte minst
            när det gäller arbetsmarknaden där många jobb kräver körkort.
            De som inte har haft råd att ta körkort utestängs. Vi ser också
            att de med akademisk utbildning har körkort i högre utsträckning
            än de med arbetaryrken.
          </note>
          <note>
            Jag önskar därför att man går vidare med de försök som gjorts
            med körkortsundervisning som frivilligt tillval på gymnasiet.
            Man kanske inte kan ta hela sitt körkort men åtminstone få teoriundervisning.
          </note>
          <note>
            Det skulle vara bra för trafiksäkerheten överlag. I dag behövs
            ingen utbildning för att cykla, men om man som cyklist inte kan
            trafikreglerna kan det få långtgående konsekvenser. Det gäller
            både en själv för att man är oskyddad och riskerar sitt liv och
            för att man skapar osäkerhet. En bil som väjer eller stannar tvärt
            kan leda till en krock där det kommer en bil bakom. Det finns
            många scenarier där det skapar stor osäkerhet. Därför borde vi
            satsa mer på att fler får åtminstone en del av sitt körkort inom
            ramen för en vanlig utbildning.
          </note>
          <note>
            Det skulle även få positiva effekter på arbetsmarknaden. Alla
            våra arbetslösa ungdomar skulle få ökad chans till jobb.
          </note>
          <note type="speaker">
            Anf. 24 Statsrådet ANNA JOHANSSON (S):
          </note>
          <note>
            Fru talman! Jag tror att alla är överens om det är viktigt att
            stävja olaglig verksamhet och svart verksamhet av olika slag.
            Det är ett bredare problem som florerar i andra branscher. Det
            undandrar resurser från våra gemensamma allmänna tillgångar. Det
            bidrar också till att säkerhet, försäkringar och annat sätts ur
            spel, vilket nämndes. Det är därför viktigt att se till att de
            regler som finns efterlevs.
          </note>
          <note>
            Samtidigt finns det en risk om vi vidtar åtgärder för att möta
            ett omfattande problem och tar i ordentligt från tårna att ungdomar
            som saknar människor i sin närhet som kan vara handledare inte
            har möjlighet att påbörja en körkortsutbildning. Så skulle det
            kunna bli om vi inskränker det till att man får handleda endast
            några få personer och i praktiken bara kan köra med sina egna
            barn eller så.
          </note>
          <note>
            När vi ska vidta åtgärder gäller det alltså att de är avpassade
            efter problemets omfattning och att det också finns en rimlighet
            i de åtgärder vi vidtar. Regeringen vet fortfarande för lite om
            hur omfattande problemet är.
          </note>
          <note>
            Det är även svårt att få tag i och bevisföra denna typ av verksamhet
            av det enkla skälet att varken den som använder det eller den
            som tillhandahåller tjänsten har något intresse av att lyfta upp
            det i ljuset.
          </note>
          <note>
            Det problemet har vi även på exempelvis byggmarknaden, där det
            inte finns något intresse hos den som betalar svart för en tjänst
            att anmäla och heller inte hos den som tar emot svart betalning.
            Det gör det väldigt svår ­ utrett.
          </note>
          <note>
            Även om polisen stoppar ett fordon där det finns en handledare
            och en körelev är det svårt att leda i bevis att det i själva
            verket är en svart och olaglig verksamhet och inte bara att man
            övningskör så som det är tillåtet.
          </note>
          <note>
            Vi är helt överens om problembeskrivningen. Utmaningen blir att
            hitta en relevant och ändamålsenlig åtgärd för att stävja problemet.
            Det handlar självklart om polisiära insatser men också om information
            till ungdomar om hur de ska välja handledare och körskola den
            dagen de tänker ta sitt körkort. Givetvis kan även priset spela
            in.
          </note>
          <note>
            Även om det finns konkreta och genomtänkta förslag på hur detta
            kan åtgärdas tror jag att utmaningen ligger i att hitta rätt åtgärder,
            för det finns ingen skillnad i hur vi ser på detta.
          </note>
          <note type="speaker">
            Anf. 25 BORIANA ÅBERG (M):
          </note>
          <note>
            Fru talman! För att undvika missförstånd vill jag förtydliga
            att syftet med interpellationen inte på något sätt är att försvåra
            för privatister som kör med sina föräldrar, fastrar eller mostrar.
            Syftet är att hindra svarta organiserade körskolor med många elever
            som de lurar. Eleverna är förvissade om att de får en riktig utbildning,
            och dessutom luras staten på skattepengar.
          </note>
          <note>
            Jag är glad över att infrastrukturministern är beredd att ta
            ansvar inom sitt område.
          </note>
          <note>
            Alliansregeringen påbörjade detta redan 2012 när antalet övningskörningstillstånd
            begränsades till 15 per privat handledare. Detta försvårade möjligheterna
            att bedriva olaglig körskoleverksamhet utan att på något sätt
            hindra de privatkörande eleverna.
          </note>
          <note>
            Visst kan man fråga sig om 15 är det optimala antalet, eftersom
            85 procent av alla privata handledare bara har en körkortsaspirant.
            Men begränsningen var onekligen ett steg i rätt riktning.
          </note>
          <note>
            Alliansregeringen gav Trafikverket i uppdrag att vidareutveckla
            förarprovsverksamheten. Inom det uppdraget kom Sveriges Trafikskolors
            Riksförbund med idén om det digitala utbildningsprotokollet, som
            inte bara skulle korta förarprovsköerna utan även hindra svarta
            körskolor från att bedriva verksamhet.
          </note>
          <note>
            Vad är ett digitalt utbildningsprotokoll? Förenklat handlar det
            om ett digitalt verktyg där utbildaren antecknar elevens framgångar
            i de olika delmomenten i förarutbildningen enligt Trafikverkets
            föreskrifter.
          </note>
          <note>
            Det digitala utbildningsprotokollet är tänkt att användas för
            all körkortsutbildning, såväl privat som på körskola. Elev och
            handledare har tillgång till protokollet genom legitimering via
            bank-id eller liknande. Det säger sig självt att den som bedriver
            olaglig verksamhet är mindre intresserad av att exponeras med
            sin identitet.
          </note>
          <note>
            Försök med digitala utbildningsprotokoll bör startas så fort
            som möj ­ ligt, utvärderas och sjösättas för att minska antalet
            oförberedda körkorts ­ elever på förarproven men även för att
            försvåra för dem som bedriver sva rt körskoleverksamhet. Det var
            a lliansregeringens intention, och min för ­ hoppning är att infrastrukturministern
            delar den.
          </note>
          <note>
            Under mina återstående 30 sekunder vill jag fråga ministern om
            hon har några konkreta idéer om hur hon ska ta reda på hur stor
            omfattningen av svarta körskolor är.
          </note>
          <note type="speaker">
            Anf . 26 HILLEVI LARSSON (S):
          </note>
          <note>
            Fru talman ! Jag tror att man ska angripa problemet från olika
            håll. Den ena delen är att jaga dem som har illegal verksamhet.
            Om detta inte har fungerat hittills får man hitta nya vägar, men
            första steget är att kartlägga hur det ser ut, hur stor omfattningen
            är och hur man kan tänka sig att gå vidare.
          </note>
          <note>
            Den andra delen är att informera ungdomar. Det kan vara lockande
            med det låga pris som erbjuds – i en del fall har det varit halva
            priset i en svart körskola. Men man får betala ett högt pris i
            andra ändan när man inte har gällande försäkring och läraren i
            värsta fall inte är utbildad för ändamålet.
          </note>
          <note>
            Men jag tror ändå att det är värt att föra vidare tankegångarna
            om att det borde vara billigare att ta körkort. Man kan se att
            det under de senaste 25 åren har skett en ganska dramatisk nedgång
            i andelen ungdomar som tar körkort. En del av detta beror på att
            ungdomar bor i stan och kanske inte behöver det. De kanske cyklar
            eller åker buss eller tunnelbana, men hela nedgången kan inte
            förklaras på det sättet.
          </note>
          <note>
            En del av nedgången handlar om att det har blivit dyrare. När
            det har gått så långt att det faktiskt har blivit en klassfråga
            känner jag att det allmänna borde gå in. Man borde erbjuda detta
            inom utbildningsväsendet. Det skulle kunna vara ett lockbete för
            ungdomar som inte känner sig motiverade att gå i gymnasiet eller
            känner att de inte klarar av det. De skulle kunna få åtminstone
            en del av körkortsutbildningen i gymnasiet. Man skulle kunna ha
            det som ett fritt tillval av ämne.
          </note>
          <note>
            Det man lärde sig i grundskolan kommer man nog inte ihåg så mycket
            av när man blir äldre, utan det behövs även i gymnasiet.
          </note>
          <note>
            Jag tackar för debatten.
          </note>
          <note type="speaker">
            Anf. 27 Statsrådet ANNA JOHANSSON (S):
          </note>
          <note>
            Fru talman! Jag tror att det är viktigt att inte vidta åtgärder
            som försvårar för privatelever och privata handledare att bedriva
            verksamhet. Det skulle möjligen föra med sig den icke önskade
            konsekvensen att antalet eller andelen ungdomar som ges en reell
            möjlighet att ta körkort minskar. Det vill vi inte åstadkomma.
          </note>
          <note>
            Digitala lösningar kan säkert vara ett sätt att titta på frågan.
            Samtidigt behöver man en kartläggning, som jag sa i mitt tidigare
            inlägg. Man får helt enkelt fråga polisen i de olika delarna av
            Sverige vilken omfattning de uppskattar att det är.
          </note>
          <note>
            Vi kommer aldrig att få en exakt siffra, utan det kommer att
            bygga på uppskattningar från körskolor, som ofta har ganska god
            koll på hur konkurrensen i deras eget närområde ser ut, och från
            polisen och Skattemyndigheten.
          </note>
          <note>
            De kan ha en relevant uppfattning så att vi får lite mer kött
            på benen när det gäller hur stor omfattningen är. Det tror jag
            är en grundfråga för att kunna vidta rätt åtgärder. Jag ser annars
            en uppenbar risk för att vi försvårar för dem som vi inte vill
            försvåra för utan att vi löser det problem som är tänkt att lösas.
          </note>
          <note>
            Vi är absolut beredda att gå vidare där men inte utlova några
            konkreta åtgärder förrän vi har kartlagt så att vi vet att vi
            åtgärdar rätt problem. Vi ber att få återkomma i frågan när vi
            vet lite mer om hur det ser ut.
          </note>
          <note>
            Som avslutning kan jag nämna att jag tror att det är en oerhörd
            fördel att körkortsprov utförs inom en statlig myndighet som är
            kontrollerad. Det fanns idéer hos den tidigare alliansregeringen
            om att lägga ut detta på privata utförare. Där skulle man definitivt
            kunna hitta starka incitament för att koppla ihop svart körkortsverksamhet
            med en ganska välvilligt inställd testverksamhet.
          </note>
          <note>
            Förutom att det är olaglig verksamhet och de ekonomiska och andra
            aspekter som finns på frågan har man åtminstone säkerställt att
            man minimerar risken för att trafiksäkerheten ska påverkas negativt.
            Körkortsprovet avlägger man i en kontrollerad statlig verksamhet,
            och jag tror att det är oerhört viktigt i detta sammanhang att
            det kvarstår på det sättet.
          </note>
          <note type="speaker">
            Anf. 28 BORIANA ÅBERG (M):
          </note>
          <note>
            Fru talman! Det är en idé att vända sig till polisen. Men det
            är ännu bättre om man vänder sig till de olika förarprovskontoren,
            för det är där man ser hur samma bil kommer med olika elever eller
            hur samma människor kommer med en busslast elever som gör förarprovet
            med inte tillfredsställande resultat.
          </note>
          <note>
            Man kan också vända sig till branschorganisationen, Sveriges
            Trafikskolors Riksförbund , som i december 2014 hade ett seminarium
            om just svarta trafikskolor. Då framkom det skrämmande uppgifter
            om de svarta trafikskolornas utbredning. Det visade sig genom
            en enkät som STR har gjort bland sina medlemmar att 80 procent
            av alla utbildare har upplevt svarta körskolor på sin ort.
          </note>
          <note>
            Det är inte svårt att förstå oron och uppgivenheten bland dem
            som bedriver laglig verksamhet, betalar arbetsgivaravgifter, moms,
            F ‑ skatt, tillsynsavgifter till Transportstyrelsen och så vidare.
            De som gör rätt för sig kan inte konkurrera med dem som fuskar.
            Ärliga näringsidkare med små marginaler tvingas lägga ned sina
            verksamheter. Då försvinner arbetstillfällen och även service
            för medborgarna.
          </note>
          <note>
            Om trenden med den svarta verksamheten inte bryts riskerar det
            att demoralisera hela förarutbildningen. Därför är det viktigt
            att det tas krafttag från alla berörda myndigheter: polisen, Ekobrottsmyndigheten,
            Transportstyrelsen och även Försäkringskassan, för att omöjliggöra
            existensen av svarta körskolor.
          </note>
          <note type="speaker">
            Anf. 29 Statsrådet ANNA JOHANSSON (S):
          </note>
          <note>
            Fru talman! Att upprätthålla ordning och reda på arbetsmarknaden
            är en av regeringens främsta frågor. Det handlar bland annat om
            att motverka illojal konkurrens och konkurrens som inte sker på
            lika villkor, det vill säga där företag som sköter sig får en
            konkurrensnackdel i förhållande till de f öretag som väljer att
            fuska med allt från skatter till löner, säkerhetsföreskrifter
            och annat.
          </note>
          <note>
            Det är ett oerhört viktigt område. Detta är egentligen ett mer
            branschspecifikt exempel som handlar om just körskolor. Men vi
            sätter också fingret på ett större problem, att det finns ett
            utrymme för att bedriva svart verksamhet. Vi har flera exempel
            i andra branscher där det är ett stort problem.
          </note>
          <note>
            Regeringen tycker att detta är en viktig och angelägen fråga.
            Vi har nyligen fattat beslut om åtgärder på transportområdet,
            och vi är beredda att gå vidare med åtgärder på fler områden.
          </note>
          <note>
            Samtidigt gäller det, som jag har sagt tidigare, att man inte
            sjösätter åtgärder som riskerar att göra det svårare för dem som
            sköter sig. Det finns en uppenbar risk för det, om man skulle
            trycka till för hårt i den här frågan.
          </note>
          <note>
            Det handlar också om att den som upptäcker den här typen av verksamhet
            vågar anmäla, att man upplever att det är lätt att anmäla, att
            man blir tagen på allvar av polisen och att ekonomisk brottslighet
            generellt prioriteras.
          </note>
          <note>
            Det har funnits en tendens till att den här typen av olaglig
            verksamhet inte har setts som så allvarlig, medan det i själva
            verket uppskalat blir stora belopp, och det blir även demoraliserande,
            som det också uttrycktes från talarstolen.
          </note>
          <note>
            Detta är viktiga frågor som vi verkligen behöver agera på många
            olika sätt för att komma åt. Men jag tror inte att det är lyckosamt
            att peka ut bara svarta körskolor som ett specifikt och isolerat
            problem, utan svart verksamhet, olaglig verksamhet och oreda på
            arbetsmarknaden generellt behöver tacklas på olika sätt.
          </note>
          <note>
            Överläggningen var härmed avslutad.
          </note>
          <note>
            § 8 Svar på interpellation 2014/15:214 om det maritima klustret
            och Landskronahamnens farled
          </note>
          <note type="speaker">
            Anf. 30 Statsrådet ANNA JOHANSSON (S):
          </note>
          <note>
            Fru talman! Niklas Karlsson har frågat mig genom vilka åtgärder
            jag vill stärka det maritima klustret i Sverige och om farleden
            in till Landskronavarvet kan åtgärdas som en del i detta.
          </note>
          <note>
            Regeringen arbetar med att ta fram en nationell maritim strategi.
            Mål ­ sättningarna med strategin är bland annat en stark blå ekonomi
            och ett rent hav. En mycket viktig del i det pågående arbetet
            är därmed hållbar utveck ­ ling av de maritima näringarna och
            jobbskapande åtgärder, där det marin ­ tekniska klustret är en
            av flera viktiga delar. Det finns ett stort kunnande och möjligheter
            till synergier mellan olika branscher både inom och utom de maritima
            näringarna, vilket gör att Sverige har goda förutsättningar för
            tillväxt inom området.
          </note>
          <note>
            Arbetet med den maritima strategin har genomförts i en bred och
            öppen process, där vi redan har fått många bra inspel från dialoger
            och möten med företrädare för de maritima branscherna. Under våren
            fortsätter arbetet med att utveckla strategin, där konkreta åtgärder
            för att stärka de maritima näringarna kommer att utgöra en central
            del. Utgångspunkt för strategin är att befintliga instrument och
            resurser ska användas effektivare och mer samordnat.
          </note>
          <note>
            Ansvaret för att bredda och fördjupa farleden inom ett hamnområde
            ligger på hamnägaren. Varvsanläggningen i Landskrona ligger i
            hamnområdet, som i sin tur ägs till hälften av kommunen och till
            hälften av Yara AB.
          </note>
          <note type="speaker">
            Anf. 31 NIKLAS KARLSSON (S):
          </note>
          <note>
            Fru talman! Tack för svaret, infrastrukturministern!
          </note>
          <note>
            Maritim verksamhet har djupa historiska rötter i Sverige, i Skåne
            och i Landskrona. Den kompetensbas som i dag driver utvecklingen
            framåt härrör från den tidigare varvsindustrin, de många stora
            rederier som Sverige hade fram till slutet av 1900-talet och från
            marinen inom Försvarsmakten. Många sjöburna transportsystemlösningar
            är framtagna av det marina klustret i samarbete med svensk basindustri
            för att den senare framgångsrikt skulle kunna exportera sina produkter
            och konkurrera på marknader utanför Sverige.
          </note>
          <note>
            Fler än 2 000 större fartyg är ständigt till sjöss i Östersjön.
            Allt fler av dessa fartyg uppgraderas med modern miljöteknik och
            energieffektiviseringssystem. De kvarvarande varven i Östersjön
            blir därmed viktiga noder för marinteknisk industri och miljödriven,
            regional utveckling. Svensk marinteknisk industri är världsledande
            i kvalitet, leveranssäkerhet och miljöprestanda.
          </note>
          <note>
            Konkurrensen kring Östersjön om varvsarbeten har dock hårdnat.
            Ett exempel på detta är krisen för Damen Götaverken. Götaverken
            i Göteborg återstartade 1993, och år 2000 övertogs företaget av
            Damen Shipyards Group, en världsomfattande varvskoncern med säte
            i Holland. Mer än hälften av de anställda på Damen Götaverken
            sades upp 2013, och i höstas stod det klart att verksamheten helt
            ska läggas ned och varvsutrustningen säljas.
          </note>
          <note>
            I Landskrona ligger en av norra Europas största varvsfaciliteter.
            Dess ursprung är det gamla Öresundsvarvet , invigt 1918 , som
            1975 had e 3 500 anställda.
          </note>
          <note>
            Mot bakgrund av det som har hänt med Götaverken är det av stor
            vikt att det marintekniska klustret och varvet i Landskrona ges
            möjlighet att ta emot fler kunder, så att svensk spetskompetens
            kan fortsätta att komma sjöfarten till godo.
          </note>
          <note>
            Det saknas dock förutsättningar för det marintekniska klustret
            att ut ­ vecklas i Landskrona om inte farleden åtgärdas. Det handlar
            om åtgärder som är relativt begränsade men som har stor strategisk
            betydelse för ut ­ vecklingen av näringen. Anpassningen av farleden
            kommer också att få konsekvenser för nyetablerade verksamheter
            med koppling till vindkraft. Landskronavarvet har stora förutsättningar
            att bli ett centrum för vind ­ kraftverk i Östersjön.
          </note>
          <note>
            Av den anledningen frågade jag infrastrukturministern vilka åtgärder
            statsrådet kan tänka sig för att stärka det maritima klustret
            i Sverige och farleden in till Landskronavarvet, så att den åtgärdas
            som en del i detta.
          </note>
          <note>
            Jag tror att det är viktigt att poängtera: När vi talar om det
            marina klustret i Sverige är det utifrån ett nationellt intresse.
            Det kan te sig lite lokalpatriotiskt att jag som riksdagsledamot
            från Landskrona lyfter upp just farleden till Landskrona. Men
            det är av den enkla anledningen att det egentligen är enda möjligheten
            för oss att utveckla det marina klustret med fokus på varvsnäringen.
            Med det som har hänt i resten av vårt land är det här vi har möjligheterna
            att värna, stärka och utveckla varvsnäringen. Det är i Landskrona
            förutsättningarna finns.
          </note>
          <note>
            Man kan naturligtvis säga: Ska man bredda farleden och se till
            att Landskronavarvet och de näringar som växer upp kring varvet
            i Landskrona ska kunna fortsätta utvecklas är det i första hand
            en angelägenhet för Landskrona stad. Men då tror jag att man går
            lite fel. Vill man utveckla det marina klustret och utnyttja varvsnäringen
            är Landskrona den enda möjligheten för Sverige som nation.
          </note>
          <note>
            Därför hoppas jag att Landskrona stad, Region Skåne och infrastrukturministern
            hand i hand kan sätta sig ned och säga: Detta är av nationellt
            intresse. Tillsammans ska vi ta ett gemensamt ansvar och se till
            att bredda farleden till Landskrona och utveckla svensk varvsindustri.
          </note>
          <note type="speaker">
            Anf. 32 Statsrådet ANNA JOHANSSON (S):
          </note>
          <note>
            Fru talman! Jag delar självklart Niklas Karlssons uppfattning
            att varvsindustrin som en del av den maritima näringen i Sverige
            är oerhört väsentlig och viktig.
          </note>
          <note>
            Detta handlar snarare om en gränsdragningsproblematik där staten
            genom Sjöfartsverket har ansvar för farleder fram till hamnområdet
            och där hamnägaren har ansvar för till exempel muddringsverksamhet
            inom hamnområdet.
          </note>
          <note>
            Strax för jul var det ett möte där bland annat Trafikverket,
            Sjöfartsverket och vissa av hamnägarna träffades just för att
            se vilka åtgärder som behövs inom varvsområdet, därför att alla
            naturligtvis är överens om att det behöver vidtas åtgärder för
            att stärka verksamheten långsiktigt. Men de skulle också ta ställning
            till vems ansvar det är att vidta dessa åtgärder och på vilket
            sätt detta kan samordnas. Det är alltså ett arbete på gång kring
            dessa frågor, där man också mer konkret tittar på vad som behöver
            göras.
          </note>
          <note>
            Under den föregående regeringens tid öppnades möjligheten för
            också kommunal medfinansiering av statliga farleder, på motsvarande
            sätt som har funnits under en längre tid på vägsidan. Vi var inte
            helt förtjusta i det då.
          </note>
          <note>
            Jag tror ändå att det är viktigt att hålla på att kommunen som
            ägare av hamnområdet har ansvaret för åtgärder på det området,
            medan staten har ansvar för det som ligger utanför, det vill säga
            den allmänna farleden.
          </note>
          <note>
            Det finns också en risk att bedöma här och som handlar om otillåtet
            statsstöd om man skulle gå in och vidta åtgärder på ett företags
            område men inte på andras. Detta blir därför en gränsdragningsproblematik
            snarare än en fråga om och ifall. Det handlar snarare om hur och
            vem.
          </note>
          <note>
            Vi kommer att följa frågan, och det kommer fortsatt att vara
            möten om att hitta en bra lösning på detta.
          </note>
          <note type="speaker">
            Anf. 33 NIKLAS KARLSSON (S):
          </note>
          <note>
            Fru talman! Jag ska naturligtvis i ärlighetens namn säga att
            det är glädjande att regeringen vill fortsätta arbeta med den
            maritima strategin och lyfter fram detta som en viktig näringsgren
            i Sverige för att vi ska kunna utvecklas, för att stärka miljön
            och för att skapa fler jobb.
          </note>
          <note>
            När man talar om den maritima strategin tror jag att det är viktigt
            att man också inkluderar varvsindustrin , som är en viktig del
            i detta.
          </note>
          <note>
            Det som jag däremot blir lite fundersam över är att infrastrukturministern
            i sitt svar skriver att man ska göra detta inom befintliga resurser.
            Nu är jag i den lyckosamma situationen att jag inte sitter i Sveriges
            regering och därför kan vara lite friare i mina ord och mina uttryck.
            Att man skriver att detta ska göras inom befintliga resurser,
            som snarare handlar om att ändra regelverk och paragrafer, tycker
            jag är någonting annat. Det maritima klustret handlar i grunden
            om en strategisk investering för framtiden.
          </note>
          <note>
            Om man hade kunnat formulera det så som man i grunden egentligen
            önskar, utan några som helst förpliktelser, och om man dessutom
            hade kunnat ha titeln infrastrukturminister, hade man kunnat säga
            följande:
          </note>
          <note>
            Jag tycker att Sverige behöver varvsindustrin för jobben och
            för miljön. Vi ska leta upp kritiska flaskhalsar, vi ska identifiera
            åtgärder och vi ska ta fram en handlingsplan för hur vi utvecklar
            Europas renaste och modernaste varv.
          </note>
          <note>
            Man skulle dessutom kunna säga: Ge ett uppdrag till de statliga
            myndigheter som finns, till exempel Sjöfartsverket, och be dem
            utse en samordnare som jobbar gemensamt med andra statliga myndigheter
            som Tillväxtverket, Trafikverket och Vinnova för att få ordning
            på denna farled.
          </note>
          <note>
            Farleden är en infrastruktursatsning, inte bara för varvet i
            Landskrona utan för alla andra företag som finns och förväntas
            etableras runt varvet i Landskrona.
          </note>
          <note>
            Jag förstår den försiktighet som finns från regeringens sida
            när man talar om otillåtna statsstöd. Men detta handlar i grunden
            om en infrastruktursatsning. Det handlar inte bara om en satsning
            på ett enskilt företag, utan det handlar om hur vi ska kunna utveckla
            det maritima klustret, inte bara med fokus på Landskronavarvet
            utan också på de företag som är beroende av den farled som går
            in till hamnen i Landskrona.
          </note>
          <note>
            Vi lär återkomma till denna fråga. Detta är bara början på en
            resa. Vi vet att regeringen har flaggat för en blå ekonomi och
            att detta är någonting som vi ska satsa på. Vi ska utveckla och
            ta tag i detta. Det som har dragits i långbänk under väldigt många
            år ska vi se till att vi får på bordet och kan fatta beslut om.
          </note>
          <note>
            Jag hoppas att vi på den resan ser Landskronavarvet som en viktig
            del, inte för Landskronas stads del och inte för Region Skånes
            del utan som en viktig del för att utveckla det maritima klustret
            för Sverige som nation.
          </note>
          <note type="speaker">
            Anf. 34 Statsrådet ANNA JOHANSSON (S):
          </note>
          <note>
            Fru talman! Det maritima klustret och den marina näringen är
            en viktig näringsgren för Sverige. Det är också en näringsgren
            där vi har långa och stolta traditioner. Den har ganska många
            kopplingar både till vår exportindustri och till våra möjligheter
            att utnyttja det faktum att vi är ett kustnära land med de möjligheter
            till turism, fiske och annat som det ger. Det finns alltså ganska
            mycket inom detta område som sammantaget talar för att detta är
            en viktig näring att både värna och utveckla. Jag tror att det
            sker bäst i samverkan mellan olika statliga myndigheter, kommuner
            och privata intressen, där staten naturligtvis kan bidra med ökad
            forskning, med arenor för samverkan och med regelgivning som gör
            att man inte försvårar i onödan.
          </note>
          <note>
            Samtidigt ska vi vara medvetna om att det finns intressekonflikter
            i ett sådant arbete, där det som gynnar en del av näringen kan
            missgynna en annan och där man kan ha mycket olika uppfattningar
            om vad som behöver göras till exempel av miljöhänsyn, när det
            gäller strandskydd och annat. Där kan, som sagt, olika intressen
            landa i väldigt olika slutsatser.
          </note>
          <note>
            När det gäller farlederna är de allmänna farlederna ett statligt
            ansvar. Där har Sjöfartsverket ett uppdrag att hålla dessa farleder
            i ett bra skick och också se till att de viktiga farlederna prioriteras.
          </note>
          <note>
            Däremot , när det gäller de farleder som tar vid efter de allmänna
            och som är privat ägda eller ägs av kommuner , är det ett ansvar
            för ägaren att tillse att dessa farleder är framkomliga. Jag tror
            att det finns en poäng med detta och att ett privat företag som
            ytterst kommer att dra nytta av denna utveckling också tar ett
            eget ansvar för sina egna investeringar. Jag tror därför att det
            gäller att hitta en balans i vem som gör vad, var ansvaret hör
            hemma och på vilket sätt man löser problemet. Men jag är också
            övertygad om att man alltid kommer längre med samverkan och samsyn,
            och jag ser med stor tillförsikt fram emot vad de samtal som redan
            har påbörjats kommer att leda till. Och, som sagt, Trafikverket,
            Sjöfartsverket, kommun och varvsägare är involverade.
          </note>
          <note type="speaker">
            Anf. 35 NIKLAS KARLSSON (S):
          </note>
          <note>
            Fru talman! Jag delar uppfattningen att ägarna har ett ansvar
            när det gäller satsningar som kan påverka ägarens utveckling.
            Samtidigt finns det vissa samhälleliga investeringar som vi inte
            ska lägga på det privata näringslivet. Vi begär kanske inte av
            Volvo att de ska bygga stora vägar in till sina fabriker, utan
            det är sådant som vi löser gemensamt.
          </note>
          <note>
            Jag förstår den infallsvinkel som regeringen har i detta när
            man talar om otillåtna statsstöd och att det handlar om ett enskilt
            företag. Jag tror att det är viktigt att vi lyfter denna fråga
            till att det inte handlar om Landskronavarvet i grunden utan att
            det handlar om att utveckla det maritima klustret där Landskronavarvet
            och de näringar som finns runt omkring är en viktig del.
          </note>
          <note>
            Trots detta vill jag ändå påstå att det känns tryggt med det
            svar som infrastrukturministern lämnar så här långt, och det känns
            bra att vi har en minister och en regering som tar dessa frågor
            på allvar.
          </note>
          <note>
            Avslutningsvis vill jag tacka för svaret och säga att för att
            vi ska komma överens, ha rätt ingångar och förstå varandras perspektiv
            finns det väl all anledning för infrastrukturministern att boka
            en resa till Landskrona. Då lovar jag att jag ska ta emot henne.
            Välkommen!
          </note>
          <note type="speaker">
            Anf. 36 Statsrådet ANNA JOHANSSON (S):
          </note>
          <note>
            Fru talman! Jag tackar för debatten och för inbjudan. Jag ska
            försöka bege mig söderut så fort vädret tillåter.
          </note>
          <note>
            Överläggningen var härmed avslutad.
          </note>
          <note>
            § 9 Svar på interpellation 2014/15:216 om alkobommar vid alla
            hamnar och gränsstationer
          </note>
          <note type="speaker">
            Anf. 37 Statsrådet ANNA JOHANSSON (S):
          </note>
          <note>
            Fru talman! Sten Bergheden har frågat inrikesministern vilka
            åtgärder statsrådet ämnar vidta för att minska rattfulla förare
            vid våra hamnar. Sten Bergheden har även frågat hur statsrådet
            ämnar bidra till att alkobommar på permanent basis kan införas
            vid alla våra hamnar och gränsstationer. Arbetet inom regeringen
            är så fördelat att det är jag som ska svara på interpellationen.
          </note>
          <note>
            Jag delar interpellantens uppfattning om att det är viktigt med
            säkra förare. Den försöksverksamhet med alkobommar som genomförts
            i ett flertal svenska hamnar har visat på hur effektiva dessa
            kan vara. På tre veckor stoppades 31 påverkade bilförare i Stockholms
            Frihamn av alkobommar. De myndigheter och ideella organisationer
            som arbetat med försöken har även de gett positiva signaler.
          </note>
          <note>
            Jag är därför mycket nöjd över att försöksverksamheten med alkobommar
            i Stockholms Frihamn nu har förlängts över första halvåret 2015.
            Jag arbetar gärna vidare tillsammans med alla berörda aktörer.
            Det finns dock flera överväganden som behöver göras innan det
            kan bli aktuellt att överväga några permanenta alkobommar. Försöket
            som pågår i Stockholm utvärderas just nu, och jag ser fram emot
            att ta del av de första slutsatserna av den rapporten.
          </note>
          <note>
            Regeringen har för avsikt att arbeta aktivt för att öka trafiksäkerheten.
            Nollvisionen, som tjänat Sverige väl, är och förblir en viktig
            del av transportpolitiken. Regeringen kommer att intensifiera
            arbetet för ökad säkerhet och trygghet på vägarna och i transportsektorn
            i stort.
          </note>
          <note type="speaker">
            Anf. 38 STEN BERGHEDEN (M):
          </note>
          <note>
            Fru talman! Jag tackar ministern för svaret, även om jag hade
            önskat att inrikesministern hade svarat med tanke på att just
            kontrollen av alkohol och påverkade chaufförer vilar väldigt tungt
            på polisen. Det är deras ansvar att arbeta med den frågan för
            att undanröja problemet.
          </note>
          <note>
            Varje dag åker onyktra chaufförer från våra hamnar ut på våra
            vägar. Det rör sig om personbilar, bussar och lastbilar. Lastbilar
            på kanske 60 ton körs av onyktra personer som på ett enkelt sätt
            hade kunnat stoppas i våra hamnar och vid våra gränsstationer.
            Statsrådet och regeringen har ju självklart ett huvudansvar för
            detta.
          </note>
          <note>
            Vi från Alliansen startade upp försöket för att sedan kunna permanenta
            det både i våra hamnar och vid våra gränsstationer. Försöket i
            Göteborg pågick tidigare i 17 veckor, och det har gjorts ungefär
            9 000 kontroller. Nu pågår det, efter förlängning, i Stockholms
            Frihamn. Vi tog initiativ till att pröva verksamheten redan 2010,
            för att ge hamnarna möjlighet att sätta upp detta tillsammans
            med polisen, MHF, Kustbevakningen, Tullverket, Trafikverket och
            Servotek .
          </note>
          <note>
            I och med att vi i det läget var överens om att vi ville ha bommarna
            permanentade hade vi förväntat oss att regeringen, nu när den
            kom till makten, självklart skulle ta initiativ till att försöka
            få in stationerna och alkotesten på all den trafik som rullar
            in över våra gränser. I stället väljer regeringen att gå vidare
            med en ny försöksperiod och en förlängning av den tidigare försöksperioden.
          </note>
          <note>
            Ministern tar i sitt svar upp, fru talman, just biten om att
            man ska göra vissa överväganden. Då blir följaktligen frågan från
            mig: Vad är det för överväganden statsrådet och regeringen funderar
            på? Vi har sett resultaten. Vi har stoppat en hel del av de onyktra
            chaufförerna från att komma in i landet, och alla är överens om
            att detta skulle vara ett bra sätt att minska antalet onyktra
            chaufförer på våra vägar. Ändå har man beslutat att vänta på vissa
            överväganden, och jag hoppas att ministern har något bra svar
            på vilka överväganden man väntar på.
          </note>
          <note>
            Fru talman! Vad är det för info och utvärdering som saknas? Vad
            är planeringen framåt? När kommer vi att få se det här permanentat
            i våra hamnar och vid våra gränsstationer? Är det i år, nästa
            år eller under mandatperioden regeringen har tänkt planera in
            stationerna? När kommer besluten? Detta frågar sig såväl de som
            hå ller på med försöksverksamheten som lastbilsnäringen och många
            av våra motorintresseorganisationer. Man vill nämligen ha reda
            på hur man får stopp på onyktra chaufförer på våra vägar.
          </note>
          <note>
            Jag väntar mig alltså svar på frågan när och hur försöket börjar
            permanentas och vi får se verkstad ute i våra hamnar, fru talman.
          </note>
          <note type="speaker">
            Anf. 39 Statsrådet ANNA JOHANSSON (S):
          </note>
          <note>
            Fru talman! Själva poängen med att inleda en försöksverksamhet
            är ju att man vill testa ett oprövat system för att se om det
            ger de effekter man hoppas på. Innan man tar ställning till om
            en försöksverksamhet ska permanentas bör man ha säkerställt att
            det just har gett de positiva effekterna.
          </note>
          <note>
            När det gäller de här försöken har man prövat dem på lite olika
            sätt, i lite olika omfattning och med lite olika typer av trafik.
            Den preliminära slutsatsen är att det har fungerat väldigt väl,
            men slutrapporten där man får en samlad bild har inte kommit än.
            Den kommer i februari, och jag ser mycket fram emot att ta del
            av den för att kunna ta frågan vidare.
          </note>
          <note>
            Det är också så att vi befinner oss i ett statsfinansiellt ganska
            ansträngt läge. Det där som en del raljerade över, nämligen de
            tomma ladorna, har ju nu enligt ganska många eniga bedömare visat
            sig vara alldeles riktigt. Den tidigare regeringen lämnade nämligen
            ifrån sig stora budgetunderskott, och det innebär att varje enskild
            åtgärd som ska genomföras behöver finansieras.
          </note>
          <note>
            Jag tror inte att man ska slå till och permanenta detta i alla
            hamnar på en gång, utan det kan nog vara så att man väljer ut
            några och sedan bygger ut det successivt – om det visar sig att
            man kan säkerställa till exempel att det är tillförlitliga resultat
            av mätningarna, så att man inte utsätter människor för onödigt
            kränkande behandling. Det handlar om att säkerställa rättssäkerheten,
            att det finns tillförlitlig apparatur och hur man går vidare med
            finansieringsfrågor och så vidare. Man kan alltså naturligtvis
            säga att det bara är att fatta ett beslut, men i själva genomförandet
            behöver man ha såväl teknik och pengar som förutsättningar i övrigt.
          </note>
          <note>
            Det krävs också att alla inblandade parter har ett intresse av
            att jobba med de här systemen, vilket inte var fallet i den första
            försöksverksamheten. Det vill alltså till att såväl hamnledningar
            och polis som tullverksamhet och andra har ett intresse av att
            det här kommer till stånd. Jag tror därför att det kommer att
            bli fråga om en successiv utbyggnad och inte om att slå till med
            en fullt utbyggd verksamhet överallt på samma gång.
          </note>
          <note>
            Det som gör att vi inte fattar beslut nu är att vi vill avvakta
            den rapport som kommer i februari, för att faktiskt dra nytta
            av den försöksverksamhet som har varit och kunna dra rätt slutsatser
            samt motverka fallgropar som kan ha kommit fram under försöken,
            det vill säga att man har upptäckt saker som inte har fungerat
            så bra.
          </note>
          <note type="speaker">
            Anf. 40 STEN BERGHEDEN (M):
          </note>
          <note>
            Fru talman! Det var inte mer än några dagar sedan man stoppade
            en chaufför i en tung lastbil nere i Stenungsund och chauffören
            inte ens hade koll på var han var någonstans. Den utvecklingen
            ser vi mer och mer ute på våra vägar; det är 60-tonsekipage med
            chaufförer som kör omkring.
          </note>
          <note>
            Vi har en möjlighet att möta en hel del av problemet redan i
            våra hamnar, och då blir man lite förvånad över varför det helt
            plötsligt ska ta sådan tid. Riksdagsmannen Lars Johansson – jag
            tror att han är känd från Göteborg – satt också i trafikutskottet
            under förra perioden, och han uttalade för ett år sedan att han
            ville se ett skyndsamt införande av alkobommar runt om i landet.
            Det sa han för ett år sedan. Jag trodde att det var planerat hos
            den socialdemokratiska regeringen att man nu när man tog över
            och kom till makten faktiskt skulle sätta det här i verket.
          </note>
          <note>
            I stället får vi se att man sätter igång nya utvärderingar och
            nya förhalningar. Man talar om att detta kommer att ta tid och
            att det kostar pengar. Ja, då måste jag svara att det här, fullt
            utbyggt, kommer att kosta kanske 100 miljoner kronor. Är det någon
            här inne som vet vad stoppet av Förbifart Stockholm kostade?
          </note>
          <note>
            170 miljoner kostade stoppet av Förbifart Stockholm. Här spelade
            regeringen bort de pengar som skulle ha kunnat rädda människoliv
            ute på våra vägar, som skulle ha stoppat de onyktra chaufförerna
            från att komma ut på svenska vägar. I stället valde man att skjuta
            upp Förbifart Stockholm och spelade därmed bort 170 miljoner.
            De pengarna skulle ha räckt till en dubbel utbyggnad av alkobommar
            i våra hamnar.
          </note>
          <note>
            Fru talman! Efter Lars Johanssons uttalande för drygt ett år
            sedan är det märkligt att frågan nu helt plötsligt har fått lägre
            prioritet än den hade då. Är det så att frågan var mer prioriterad
            när Socialdemokraterna satt i opposition än den är när de befinner
            sig i majoritet och kan verkställa det som de talade om i oppositionsställning?
          </note>
          <note>
            En utbyggnad kostar ungefär 100 miljoner. Det är omkring 1 miljon
            per kontrollstation. Det kan jämföras med att vi sätter upp fartkameror.
            De ligger på i genomsnitt 400 000 kronor per styck. Om man använder
            de fållor som redan finns i våra hamnar kan man halvera uppsättningen
            av alkobommar i hamnarna runt om i landet. Det innebär att kostnaden
            för att få fram oerhört mycket trafiksäkerhet blir relativt låg.
            Samtidigt minskar användandet av polisresurser på våra vägar eftersom
            vi kan stoppa en del av trafiken redan i våra hamnar.
          </note>
          <note>
            Detta borde man titta vidare på. Finansiellt skulle man ha klarat
            det om vi hade kört igång Förbifart Stockholm när det var tänkt.
            Då skulle pengarna ha funnits. Nu spelar man bort dem. Om regeringen
            uppfattar det som ett svårt beslut tror jag att det finns en majoritet
            i riksdagen som kan hjälpa regeringen att i så fall fatta beslutet.
            Vi tycker att det är rätt viktigt att vi får upp alkobommar i
            våra hamnar.
          </note>
          <note>
            Fru talman! Jag förväntar mig mer handlingskraft. Jag förstår
            att regeringen väntar in en rapport i februari, men vad händer
            sedan? Skyll inte på ekonomin! De pengarna har ni redan spelat
            bort. Nu får ni börja inse att det handlar om människoliv. Det
            är tunga transporter som tar sig in i landet. De bör stanna där
            de ska vara – i hamnen, inte ute på våra svenska vägar.
          </note>
          <note type="speaker">
            Anf . 41 MONICA GREEN (S):
          </note>
          <note>
            Fru talman ! Tack för en mycket viktig interpellation ! Det är
            jättebra att Sten Bergheden nu, i opposition, börjar intressera
            sig för frågan. Om jag rekapitulerar läget lite grann kan jag
            säga att Sten Bergheden och hans partikamrater inte var särskilt
            angelägna eller agerade särskilt skyndsamt i den här frågan när
            de var i regeringsställning. Snarare var det tvärtom. De hade
            åtta år på sig. De fick påtryckningar från MHF, som hade goda
            idéer, och från oss, som motionerade i frågan och ville skynda
            på den. Men i regeringsställning var man inte särskilt angelägen
            om att det skulle gå fort.
          </note>
          <note>
            Jag är glad dels för att Sten Bergheden är i opposition – det
            är jag mycket glad för – dels för hans nyvaknade intresse för
            den här frågan. Nu kan vi tillsammans fortsätta att skynda på
            den så att det blir som vi socialdemokrater vill, en utbyggnad
            av alkobommar i hela landet. Det behövs. Jag är säker på att även
            ministern anser det. Den borgerliga regeringen lämnade efter sig
            ett stort budgetunderskott och allting måste finansieras krona
            för krona. Jag har full förståelse för det, men jag vill att den
            här frågan ska hanteras fort.
          </note>
          <note>
            Vi räddar liv om vi kan skynda på saken och se till att alkobommarna
            blir utbyggda, om vi ser till att man använder den fantastiska
            resurs det är att kunna stoppa bilarna vid gränsen och göra ett
            utandningsprov. Det finns information på sju olika språk. Man
            kan haffa personer tidigt och stoppa dem som är onyktra. På det
            sättet räddar vi liv. Det går dessutom att bygga ut. Man kan digitalt
            kontrollera att körkortet är giltigt, och det finns också annat
            som man kan passa på att kontrollera digitalt när man fällt ned
            bommen och chauffören redan står där och blåser. Det finns alltså
            saker som kan utvecklas med systemet.
          </note>
          <note>
            Visst vill vi ha en utbyggnad i hela landet. Jag är glad över
            att det började i Göteborg. Jag är ledsen över att den borgerliga
            regeringen plockade ned systemet. Det hade varit bättre att låta
            det stå kvar när man hade chansen. Däremot valde den socialdemokratiska
            regeringen att låta försöket i Stockholm fortgå, att låta bommarna
            stå kvar, vilket jag tycker är bra. Det var ett mycket bättre
            beslut än den borgerliga regeringens, för de valde att plocka
            ned i Göteborg.
          </note>
          <note>
            Man behöver ge tydliga signaler till dem som jobbar med det här.
            MHF och andra som tagit fram det fantastiska systemet, bland annat
            i Tibro, vill jag som skaraborgare passa på att säga, behöver
            tidigt en signal om åt vilket håll det lutar. De behöver också
            en signal från ministern om att riktningen är rätt. Vi behöver
            alkobommar i alla hamnar. Vi skulle dessutom kunna utveckla det
            hela, för vi behöver dem också på campingplatser och på andra
            ställen.
          </note>
          <note>
            Vi måste se till att vi får bort de onyktra förarna från våra
            vägar. Vi behöver ha en säker trafik i landet.
          </note>
          <note type="speaker">
            Anf. 42 PIA NILSSON (S):
          </note>
          <note>
            Fru talman! Och plötsligt händer det. Sten Bergheden, Moderaterna,
            som haft åtta år på sig att ta initiativ till att permanenta försöksverksamhet
            med alkobommar vaknar till liv och kräver, efter drygt fyra månader
            med den nya samarbetsregeringen, att nu ska det hända saker. Varför
            tar regeringen inte initiativ? dundrar Sten Bergheden från talarstolen.
          </note>
          <note>
            Det är inte utan att man blir lite förvånad. Var fanns Alliansens
            handlingskraft de senaste åtta åren, Sten Bergheden? Var fanns
            pengarna till att permanenta försöksverksamheterna? Var fanns
            initiativet? Jag kan inte läsa det någonstans. Däremot kan jag
            se vad förra infrastrukturministern Catharina Elmsäter Svärd tyckte.
            I de svar som gavs i debatterna under förra mandatperioden går
            ingenstans att utläsa något om att permanenta försöksverksamhet
            med alkobommar. Däremot säger Elmsäter Svärd följande beträffande
            alkobommar: ” Det kan bli ett värdefullt komplement och stöd till
            kontrollerande myndigheters arbete med detta.” Hon säger vidare:
            ” För regeringen” – alltså för alliansregeringen – ” gäller det
            att se till att det är möjligt att pröva och införa innovativa
            sätt att förbättra och effektivisera arbetssätt som detta.” Det
            sägs inte ett ord om att permanenta alkobommar. Det vore lite
            klädsamt om Bergheden kunde leverera aningen självkritik, måste
            jag säga.
          </note>
          <note>
            Jag tycker att interpellationen och frågorna är bra och viktiga
            att debattera och ser med tillförsikt fram emot att regeringen
            kommer att landa i positiva förslag. Vi ska inte utreda frågan
            ännu mer, för den är utredd. Däremot tycker jag att det är rimligt
            att som statsrådet Anna Johansson säger invänta den rapport med
            slutsatser som kommer i början av februari. Sedan kommer samarbetsregeringen
            att fatta handlingskraftiga beslut till skillnad från alliansregeringen,
            som inte gjorde någonting i frågan under de åtta åren, utom att
            klippa band och tycka att försöksverksamhet var bra. Men det gjordes
            ingenting, Sten Bergheden, för att permanenta.
          </note>
          <note type="speaker">
            Anf. 43 EDWARD RIEDL (M):
          </note>
          <note>
            Fru talman! Det är en bra och v iktig interpellation som har
            väckts av min moderata riksdagskollega Sten Bergheden. Självklart
            ska vi göra allt vi kan för att de tunga transporterna som går
            på våra vägar förs fram av nyktra chaufförer. Kan vi med alkobommar
            få bort mycket av problemen på våra vägar är det bra. Det borde
            vi kunna vara överens om, tycker jag.
          </note>
          <note>
            Fru talman! Både Monica Green och Pia Nilsson är socialdemokrater
            som i opposition under förra mandatperioden ägnade en hel del
            kraft åt att säga att regeringen gjorde för lite och att det tog
            för lång tid. Men när de hamnar i regeringsställning ägnar de
            den mesta mödan åt att prata om de åtta år som varit och ingenting
            om den tid som komma skall. Att debattera dåtid tycker jag är
            ett tråkigt sätt att möta framtidens utmaningar.
          </note>
          <note>
            Frågan borde väl snarare vara hur vi ser till att vi kan permanenta
            det här så fort som möjligt. Givetvis är det en kostnadsfråga;
            det är bara att hålla med. Och då tycker jag att det som Sten
            Bergheden tar upp är en fullt rimlig frågeställning. Regeringen
            tycker att man ska kasta bort 170 miljoner kronor av skattebetalarnas
            pengar på att frysa Förbifart Stockholm. Man tycker att det är
            en bättre idé, bättre användning av pengarna än att bygga ut alkobommar
            så att vi får bort mycket av de problem vi har på våra vägar.
            Det tycker jag är en dålig prioritering.
          </note>
          <note type="speaker">
            Anf. 44 Statsrådet ANNA JOHANSSON (S):
          </note>
          <note>
            Fru talman! Jag förstår lockelsen i den ret oriska figuren att
            ställa F örbifartsförseningen mot alla möjliga satsningar på det
            ena och det andra. I teorin kan det se ut som att det vore möjligt.
            I praktiken vet naturligtvis alla vi som sitter i den här salen,
            men kanske inte riktigt alla som ser debatten på tv, att det är
            just en retorisk figur. Det är inte pengar som kan användas till
            någonting annat. De kommer att belasta det projektet. En del annat
            som kanske hade blivit billigare kommer man inte att kunna räkna
            hem fullt ut i det projektet. Om det blir en fördyring i slutändan,
            vilket vi faktiskt inte vet än, kommer det att innebära att uttaget
            av trängselskatt dras ut något i tiden. Det är allt som händer,
            bara så att vi har rett ut det. Men jag har respekt för lockelsen.
          </note>
          <note>
            Jag har också respekt för lockelsen att inte låtsas om att den
            försöksverksamhet som skulle slutrapporteras i februari 2015 avslutades
            den 31 december 2014 i enlighet med den förra regeringens planering.
            Efter det fanns det ingen finansiering för någon försöksverksamhet
            eller någon permanentning. Vad jag vet finns inte heller i den
            budget som passerade riksdagen i december några pengar avsatta
            för permanentning av alkobommar. Och om jag inte är felunderrättad
            var det tyvärr en annan budget än regeringens som vann riksdagens
            gehör.
          </note>
          <note>
            Jag förstår att det är lätt att prata och ställa krav. Men jag
            tycker att det här är en lite för viktig fråga att göra politisk
            cirkus av. Jag har sagt att vi vill avvakta den slutrapport som
            kommer i februari. Därefter kommer vi att se över vilka regelverk
            som behöver förändras, vilken teknik som är den lämpligaste och
            på vilka platser det är mest prioriterat att gå vidare med försöksverksamheten
            och permanenta den. I dagsläget vill vi avvakta resultatet av
            utvärderingen av den försöksverksamhet som är gjord.
          </note>
          <note>
            Det hade varit jättefint om den tidigare regeringen hade avsatt
            medel för fortsatt försöksverksamhet fram till att slutrapporten
            lämnats. Nu var det inte så. Men vi har sett till att försöksverksamheten
            fortsätter ytterligare sex månader, så att vi inte behöver plocka
            ned några alkobommar. Det tycker jag är bra för trafiksäkerheten.
          </note>
          <note type="speaker">
            Anf. 45 STEN BERGHEDEN (M):
          </note>
          <note>
            Fru talman! Först vill jag bemöta Monica Greens påstående att
            vi inte gjorde någonting när vi satt i majoritet. Det var vi som
            tog initiativ till detta 2010 för att möjliggöra verksamheten
            i Göteborg och annat. Vi föreslog också att polisen och Trafikverket
            skulle finansiera detta på något sätt när man skulle gå vidare.
            Det var alltså vi som tog initiativet, fast det nog var Monica
            Green som var högljuddast. Men när vi nu kommer fram till nästa
            steg är det faktiskt ni i Socialdemokraterna som sitter i regeringsställning,
            hör och häpna. Och då är det ert ansvar att fullfölja de delar
            som ni står och pratar om här eller ville ha tidigare.
          </note>
          <note>
            Fru talman! Det märkliga här är att Monica Green säger att detta
            ska upp i alla hamnar – det låter helt rimligt – men att vi alldeles
            nyss hörde ministern säga att man kommer att gå försiktigt fram
            och pröva några hamnar först. Vilken linje kommer att väljas till
            slut?
          </note>
          <note>
            Det handlar om hur många bilar vi ska släppa igenom i våra hamnar
            och gränsstationer, vad som är rimligt. Hur många kan vi acceptera
            som kör på våra vägar? I dag gör vi 2,3 miljoner alkoholtester
            i landet hos polisen. I de här hamnarna skulle vi kunna göra 3
            miljoner tester om året. Det är över 55 personer om dagen som
            kör ut på våra vägar onyktra vid våra hamnar och gränsstationer.
            Detta är ert ansvar. Ni sitter nu och utvärderar om det är rimligt
            att gå vidare med det här eller inte.
          </note>
          <note>
            Jag tycker självklart att vi ska hitta en bra finansiering. Jag
            sa också i mitt inledningsanförande att vi är villiga att gå vidare
            för att få stopp på de onyktra chaufförernas framfart. Vi brinner
            för frågan! Nästa steg, fru talman, kan vara att titta på om körkorten
            är giltiga, så att vi slipper ha chaufförer som kör omkring med
            ogiltiga körkort.
          </note>
          <note>
            Fru talman! Jag förväntar mig handlingskraft av ministern. Jag
            förväntar mig självklart att man väntar in februarirapporten.
            Jag förväntar mig att man tar initiativ och att vi löser frågan,
            så att vi slipper få ut de här onyktra chaufförerna på våra vägar.
            Det är ert ansvar, ministern!
          </note>
          <note type="speaker">
            Anf. 46 MONICA GREEN (S):
          </note>
          <note>
            Herr talman! Jag har ingen annan uppfattning än statsrådet. Men
            jag vill att detta ska byggas ut i hela landet, och jag vet att
            det är möjligt. Det går att göra till exempel med en femårsplan.
            Man kan låta inblandade par ­ ter få uppdraget att bygga ut det
            allteftersom. Man kan konvertera gamla stationer som använts tidigare
            till gränskontroller. Då får man ett kon ­ trollerat införande
            till rimliga kostnader.
          </note>
          <note>
            Tyvärr är det den borgerliga budgeten som gäller, och ni har
            inte avsatt några pengar. Ni bestämde er för att försöksverksamheten
            skulle ta slut den 1 december förra året. Vi valde att fortsätta
            den, trots att det är er budget, där det inte finns finansiering,
            som gäller. Men tack vare en initiativrik minister gick det att
            hitta lösningar, så att försöksverksamheten nu finns kvar i Frihamnen
            i Stockholm. Ni plockade ned försöksverksamheten i Göteborg. Ni
            tyckte att det räckte med ett försök. Vi valde att låta försöket
            i Frihamnen fortsätta, för vi tycker att det här är så viktigt.
          </note>
          <note>
            Vi vill över huvud taget komma åt den olagliga trafiken i det
            här landet, och en del av denna är just trafik med onyktra förare.
            Det är farligt, det är förödande. Många människor har fått sätta
            livet till för att vi varit för slapphänta mot onyktra förare
            i trafiken. Det behövs en uppryckning. Jag är nöjd och glad över
            att vi nu har en minister som tar de här sakerna på allvar, ser
            till att man pö om pö kan bygga ut detta i hela landet och inte
            tycker att det är roligt att bara klippa band och göra försök
            för att sedan plocka ned verksamheten och försöka ta poänger i
            opposition. Ni hade åtta år på er, men valde att bara göra försök.
            Vi gör politik på riktigt. Vi tar ansvar, och det är jag glad
            över.
          </note>
          <note type="speaker">
            Anf. 47 EDWARD RIEDL (M):
          </note>
          <note>
            Herr talman! Det är positivt att det verkar finnas en bred vilja
            i kammaren att lösa de här frågorna. Det tycker jag bådar gott.
            Det man möjligen kan oroa sig över är att socialdemokrater som
            i opposition var väldigt påhittiga och initiativrika och hade
            många kloka förslag och tankar hellre diskuterar dåtid än lösningar
            inför framtiden så fort de hamnat i regeringsställning. Men jag
            hoppas att det bara är debattlustan som brinner och att vi kan
            göra det som Sten Bergheden sa: lösa den här frågan och inte använda
            pengarna till dumheter.
          </note>
          <note type="speaker">
            Anf. 48 Statsrådet ANNA JOHANSSON (S):
          </note>
          <note>
            Herr talman! Det är en sak att prioritera frågan muntligt här
            i kammaren, en annan att prioritera den i praktiken när man lägger
            fram sina budgetförslag.
          </note>
          <note>
            Jag har inte talat om dåtid. Jag har talat om att vi ska avvakta
            tills vi får slutrapporten. Därefter ska vi ta ställning till
            hur vi kan gå vidare. Vi ser att det här har varit lyckade försök.
            Vi ska se till att införa det i en takt som vi mäktar med ekonomiskt
            och på ett sätt som garanterar rättssäkerheten. Vi ska se till
            att man bygger en organisation som gör att man kan hantera detta
            i hamnarna. Det är inte bara att sätta stopp med en alkobom ,
            utan någon måste sedan ta hand om det. Det måste finnas en samverkan
            mellan berörda parter. Det behövs alltså en viss förberedelse
            för att det här ska kunna genomföras överallt.
          </note>
          <note>
            Vilken takt vi kommer att orka med har delvis att göra med att
            vi har stora ekonomiska utmaningar. Faktum kvarstår: Den borgerliga
            regeringen lämnade efter sig ett budgetunderskott långt över 170
            miljoner.
          </note>
          <note>
            Överläggningen var härmed avslutad.
          </note>
          <note>
            § 10 Svar på interpellation 2014/15:217 om Vattenfalls ansökan
            till Strålsäkerhetsmyndigheten om att bygga nya kärnreaktorer
          </note>
          <note type="speaker">
            Anf. 49 Närings- och innovationsminister MIKAEL DAMBERG (S):
          </note>
          <note>
            Herr talman! Birger Lahti har frågat mig vilka initiativ jag
            och regeringen kommer att ta för att Vattenfall ska dra tillbaka
            sin ansökan hos Strålsäkerhetsmyndigheten om att bygga ny kärnkraft
            vid Ringhals.
          </note>
          <note>
            Som anförs i interpellationen lämnade Vattenfall i juli 2012
            in en ansökan till Strålsäkerhetsmyndigheten om att få ersätta
            en eller två av bolagets befintliga kärnkraftsreaktorer med nya
            som ett led i att analysera förutsättningarna för att ersätta
            befintlig kärnkraft när utfasningen av denna inleds. I januari
            2014 inleddes ett samråd med olika intressenter om ersättningsreaktorer
            vid Ringhals.
          </note>
          <note>
            I november förra året lämnade Vattenfalls vd besked om att Vattenfall
            fryser arbetet med att utreda ersättningsreaktorer. Bolaget anser
            att det skulle krävas en politisk signal om att kärnkraft långsiktigt
            har en roll i det svenska energisystemet för att arbetet ska återupptas.
            Såväl beslutet att lämna in ansökan till Strålsäkerhetsmyndigheten
            som beslutet att frysa arbetet med att utreda ersättningsreaktorer
            har fattats av bolaget.
          </note>
          <note>
            I regeringsförklaringen aviserades att regeringen kommer att
            bjuda in till blocköverskridande samtal i en särskild energikommission
            i syfte att skapa en långsiktigt hållbar energiöverenskommelse.
            Regeringens ingång i dessa samtal är att Sverige på sikt ska ha
            100 procent förnybar energi. Kommissionen ingår även som en del
            av den så kallade decemberöverenskommelsen. Regeringen välkomnar
            initiativet från Vattenfall att nu avvakta utfallet av Energikommissionens
            arbete.
          </note>
          <note>
            Mot denna bakgrund avser jag inte att vidta ytterligare åtgärder.
          </note>
          <note type="speaker">
            Anf. 50 BIRGER LAHTI (V):
          </note>
          <note>
            Herr talman! Tack för svaret, närings- och innovationsministern!
            Jag måste erkänna att det blev lite antiklimax. Jag lämnade in
            min interpella ­ tion på onsdagen. På fredagen var det som jag
            tyckte glada nyheter från Sveriges Radio där man deklarerade att
            Vattenfall avser att inte jobba med frågan. Det var bra, men det
            blev givetvis lite antiklimax för min interpel ­ lation. Så kan
            det vara.
          </note>
          <note>
            Det kvarstår ändå en fråga, Mikael Damberg. Du säger att det
            är Vattenfall som har tagit initiativet till att söka för en utbyggnad
            av en ny reaktor eller två. Det är helt klart att det var politiska
            signaler bakom när man sökte om det. På samma sätt är det nu.
            Det är politiska signaler som gör att man väljer att stanna av
            med arbetet. Strålsäkerhetsmyndigheten säger att den har 15 personer
            som har jobbat med frågan.
          </note>
          <note>
            Står ministern bakom det som står i regeringsförklaringen om
            att man avser att fasa ut kärnkraften? Jag förstår att för att
            resultatet av en energikommission ska bli så bra som möjligt måste
            utgångsläget när man går in i den vara att det är bra med en balanserad
            signal.
          </note>
          <note>
            Om man bildar en regering och tänker styra landet har man ambitioner
            med kärnkraften. Den har bäring för så lång tid. Står ministern
            bakom det man sa i regeringsförklaringen om att man tänker fasa
            ut? Då har det en jättestor betydelse om ansökan dras tillbaka.
          </note>
          <note type="speaker">
            Anf. 51 MATTIAS BÄCKSTRÖM JOHANSSON (SD):
          </note>
          <note>
            Herr talman! Interpellanten lyfter fram en angelägen fråga, även
            om vi kanske har olika utgångspunkter i det hela. Vi har nog också
            olika uppfattningar om vad som är glädjande i sammanhanget.
          </note>
          <note>
            Jag och Sverigedemokraterna tycker att det är beklagligt och
            olyckligt att man avstannar det analysarbete som ändå har påbörjats
            om ersättningsreaktorer. Att regeringen välkomnar det beskedet
            är inte helt oväntat på något sätt. Med tanke på de skrivningar
            som återfanns i regeringsförklaringen, som Birger Lahti tog upp,
            är det inte oväntat att Vattenfall ska avbryta det analysarbete
            som man har påbörjat.
          </note>
          <note>
            Statsrådet betonar i sitt svar att det är välkommet utifrån den
            aspekten att man ska avvakta det arbete som ska ske inom Energikommissionen.
            Det är givet att man har olika ingångsvärden i ett sådant arbete
            och kanske också olika värderingar av energislagen.
          </note>
          <note>
            Samtidigt som man välkomnar ett sådant avvaktande har regeringen
            även aviserat andra uppdrag, exempelvis åt Energimyndigheten,
            med ambitionshöjningar i elcertifikatssystemet. Man vill höja
            subventionerna till olika värden enligt olika förslag.
          </note>
          <note>
            Det blir då lite märkligt. I analogi med vad statsrådet svarade
            om analyser om kärnkraften vore det kanske önskvärt att avvakta
            med liknande uppdrag om andra energislag tills utfallet av Energikommissionens
            arbete framkommer.
          </note>
          <note>
            Det finns andra aspekter. Min uppfattning är att det inte kan
            vara fel att man höjer kunskapsläget. Det kan inte vara skadligt
            med att förbättra kunskaperna om de tekniska förutsättningarna.
            Det gäller såväl kärnkraften som andra energislag. Det kan bli
            en del i Energikommissionens arbete.
          </note>
          <note>
            Det är beklagligt att man nu förlorar såväl tid som momentum
            när det gäller investerade medel från bolaget och även i det arbete
            som Strålsäkerhetsmyndigheten har gjort. Med tanke på de långa
            ledtider som finns i det omfattande analysarbetet tycker jag att
            det är djupt olyckligt.
          </note>
          <note type="speaker">
            Anf. 52 Närings- och innovationsminister MIKAEL DAMBERG (S):
          </note>
          <note>
            Herr talman! Det är självklart så att ministrar i regeringen
            står bakom regeringsförklaringen. Allting annat skulle vara minst
            sagt märkligt.
          </note>
          <note>
            Det är viktigt att se att regeringen har en ambition med energisamtalen
            : att åstadkomma en bred överenskommelse. En bred överenskommelse
            innebär att man kommer att behöva förhandla om ett resultat. Ingången
            från regeringens sida är att vi vill ställa om. Vi vill gå mot
            100 procent förnybar energiproduktion i framtiden och därmed fasa
            ut kärnkraften på ett sätt som inte hotar vare sig jobb eller
            tillväxt och göra det på ett klokt sätt.
          </note>
          <note>
            Det är regeringens ingång i samtalen. Vad som kommer ut av samtalen
            vill alla diskutera, men jag bör helst inte diskutera det. För
            det första är jag inte ansvarigt statsråd för Energikommissionen.
            För det andra tror jag att det är dumt att på förhand ha bestämda
            uppfattningar om utfallet av en energikommission där man har för
            avsikt att samla olika partier med, som vi också har hört i den
            här debatten, vitt skilda uppfattningar om energisystemen.
          </note>
          <note>
            Utgångspunkten för energisamtalen kommer att vara att man först
            ska börja försöka skapa sig en gemensam bild av d e energibehov
            vi har framöver – d et gäller framför allt på elsidan men också
            andra energislag – och därigenom försöka lägga grunden för en
            långsiktig energiöverenskommelse för Sverige.
          </note>
          <note>
            Det som är mitt ansvar i regeringen är ägarstyrningen av de statliga
            bolagen. Vattenfall är ett av statens viktigaste och största bolag.
            Det jag har försökt att svara på i interpellationssvaret är hur
            bolaget har agerat.
          </note>
          <note>
            Bolaget har signalerat att det fryser allt arbete med att utreda
            framtida kärnkraft. Det vill, som de själva säger, invänta Energikommissionens
            besked. Hur ser det svenska politiska systemet på kärnkraftens
            vara eller inte vara i framtiden?
          </note>
          <note>
            Jag får frågan: Hur ser du på att bolaget har fattat det beslutet?
            Jag välkomnar det. Bolaget ska vara ledande i energiomställningen.
            Men det är också klokt att Energikommissionen får göra sitt jobb.
          </note>
          <note>
            Det är mitt ansvar i detta. Jag har inte ansvaret i regeringen
            för alla andra energislag och hur de påverkas. Det är dessutom
            bättre att man för den typen av bredare energipolitisk debatt
            med ansvarigt statsråd.
          </note>
          <note>
            Jag kan notera att det beslut som bolaget nu har fattat innebär
            att ingen i bolaget jobbar vidare med projektering av ny kärnkraft
            förutom ett fåtal personer som arbetar med det formella projektavslutet,
            och inga anläggningsarbeten pågår eller planeras som förbereder
            nya reaktorer. Det är utgångspunkten.
          </note>
          <note>
            Jag noterar vad bolaget har fattat för beslut. Den styrning vi
            har är att utgå från riksdagens beslut om hur Vattenfall ska styras
            och vad som är målet för det. Jag konstaterar att det ligger inom
            ramen för bolaget s mål att vara en ledande aktör vad gäller hållbar
            utveckling av energisystemet. Jag välkomnar det beskedet.
          </note>
          <note type="speaker">
            Anf. 53 BIRGER LAHTI (V):
          </note>
          <note>
            Herr talman! Jag tackar innovations- och näringsministern. Jag
            håller med om att ett bolag som i alla fall har ambitionen att
            jobba med hållbar utveckling vad gäller hållbara energikällor
            är bra. Jag tycker att jag fick en bra bild av Vattenfalls presentation
            på näringsutskottet och av den nya vd:n och ambitionerna. Ändå
            kan man tycka att det vore bra om signaler skulle gå fram om att
            vi i Sverige vill fasa ut kärnkraften, oavsett om det blir om
            30 år. Det vore bra signaler, för då kan det börja hända någonting
            även i bolaget; man kan börja jobba mer aktivt med andra bitar.
          </note>
          <note>
            Jag tror att det har betydelse, men jag får väl nöja mig med
            svaret än så länge. Jag ser fram emot att få veta vad Energikommissionen
            kommer fram till. Jag håller med om att en säker energiförsörjning
            till bra priser är A och O för vårt land. Vi har mycket som bygger
            på export, och vi har stark industri som behöver detta. Jag håller
            med om det. Men jag tror inte att det skulle förvanskas av att
            vi skulle sätta ned foten och säga: Vår ambition är att vi ska
            fasa ut kärnkraften. Om det sedan blir om 30 eller 25 år får vi
            se. Jag tror att den signalen vore viktig för många aktörer. Vårt
            land kommer att klara av det; det är jag övertygad om.
          </note>
          <note>
            Jag tackar ändå för svaret, och jag kommer inte att begära ordet
            igen.
          </note>
          <note type="speaker">
            Anf. 54 MATTIAS BÄCKSTRÖM JOHANSSON (SD):
          </note>
          <note>
            Herr talman! Jag har full förståelse för de ingångsvärden som
            man har från olika sidor. Det är fullt naturligt i en politisk
            process. Det är förvisso fel att dra in det som berör andra statsråds
            ansvarsområden i sammanhanget; det kan man tycka. Men det kan
            ändå inte vara skadligt om man höjer kunskapsläget i sammanhanget
            så att man får mer input i arbetet. Om Vattenfall hade fullföljt
            detta eller tittat på det under den tid som arbetet pågick för
            Energikommissionen hade man sett till att höja kunskapsläget såväl
            från bolagets som från Strålsäkerhetsmyndighetens sida. Det hade
            kunnat vara viktig input i Energikommissionens arbete också, för
            den delen. Man borde beakta de olika ingångsvärden som finns från
            de olika politiska aktörer som deltar.
          </note>
          <note>
            Man kan ha synpunkter på hållbar utveckling. Åtminstone för oss
            är kärnkraften en stor pelare vad gäller hållbarhet och hållbar
            utveckling i sammanhanget. Sverige har redan energi för tusentals
            år framöver i det kärnbränsle som ligger lagrat i Oskarshamn,
            och vi kan utnyttja det ännu mer. Men det är mer att härröra till
            en energipolitisk debatt.
          </note>
          <note type="speaker">
            Anf. 55 Närings- och innovationsminister MIKAEL DAMBERG (S):
          </note>
          <note>
            Herr talman! Jag konstaterar att eftersom det finns olika ingångar
            i diskussionen om energipolitiken understryker det bara betydelsen
            av en energikommission. Jag tror att det är viktigt att få mer
            långsiktiga spelregler både för svensk exportindustri och för
            de investerare som funderar på att göra investeringar i infrastruktur
            och i energisystemet framöver. Det är hela ambitionen med att
            bjuda in till Energikommissionen och försöka nå en långsiktig
            energiöverenskommelse.
          </note>
          <note>
            Däremot råder det ingen tvekan om vad regeringen vill. Vad regeringen
            vill – och det är den ingång vi har i samtalen – är att vi ska
            ersätta kärnkraften med förnybar energi och energieffektiviseringar.
            Det är hela vår ingång i samtalen. Men vi har respekt för, och
            vi vet, att andra partier har andra ingångar i samtalen. Därför
            måste vi visa en lyhördhet för detta för att få igång energisamtal
            som kan bli långsiktiga.
          </note>
          <note>
            Avslutningsvis: Oavsett vad man tycker i energipolitiken är det
            i dag odiskutabelt så att ett antal svenska kärnkraftsreaktorer
            börjar bli gamla. En del av diskussionen i svensk politik måste
            handla om hur vi hanterar situationen när reaktorerna blir allt
            äldre. Vad ersätter man detta med, och vad gör man för investeringar
            framöver? Det är därför Energikommis ­ sionen är så viktig. Man
            ska göra detta i god tid så att vi kan göra en om ­ ställning
            av energisystemet som blir långsiktigt bra för både industrin
            och för framtida generationer.
          </note>
          <note>
            Sverige har goda förutsättningar att ställa om till hållbar energiproduktion.
            Vi är ett av de länder som har bäst förutsättningar att göra detta.
            Vi har god tillgång till vatten, vi har vind, vi har sol och vi
            har kommit långt när det gäller energieffektivisering. Vi har
            sett potentialen i att göra detta på ett klokt sätt, vilket gör
            att också näringslivet tjänar pengar på att inte använda energi
            i onödan.
          </note>
          <note>
            Det är klart att Sverige har väldigt goda förutsättningar. Men
            vi måste också ha respekt för att svensk industri har stora energibehov.
            Vi kommer fortsatt att ha växande energibehov inom vissa sektorer.
            Då måste Sverige hela tiden ha energi. Vi måste inte bara diskutera
            hur mycket energi vi har, utan också effekten i systemet så att
            vi vet att vi har energi när vi behöver det. Det handlar om kalla
            dagar på vintern, men också om att industrin behöver tugga och
            gå precis som vi förväntar oss att den ska göra.
          </note>
          <note>
            Det blir en utmaning för Sverige och alla politiska partier att
            ta de här diskussionerna seriöst i Energikommissionen och förhoppningsvis
            landa i en långsiktig energiöverenskommelse. Regeringens linje
            inför förhand ­ lingarna är tydlig. Jag kan också notera att det
            statliga bolaget Vattenfall har valt att fatta egna beslut som
            innebär att de inte går vidare med fram ­ tidsinvesteringar i
            kärnkraft i det här läget utan väntar på Energikommis ­ sionens
            arbete. Jag välkomnar detta beslut.
          </note>
          <note>
            Överläggningen var härmed avslutad.
          </note>
          <note>
            § 11 Bordläggning
          </note>
          <note>
            Följande dokument anmäldes och bordlades:
          </note>
          <note>
            Proposition
          </note>
          <note>
            2014/15:56 Redovisning av elnätsverksamhet
          </note>
          <note>
            § 12 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 29 januari
          </note>
          <note>
            2014/15:233 Validering
          </note>
          <note>
            av Désirée Pethrus (KD)
          </note>
          <note>
            till arbetsmarknadsminister Ylva Johansson (S)
          </note>
          <note>
            2014/15:234 Nedmontering av ADSL-bredband
          </note>
          <note>
            av Anders Ahlgren (C)
          </note>
          <note>
            till statsrådet Mehmet Kaplan (MP)
          </note>
          <note>
            den 30 januari
          </note>
          <note>
            2014/15:235 Möjlighet för tyngre och längre fordon att färdas
            på det svenska vägnätet
          </note>
          <note>
            av Anders Åkesson (C)
          </note>
          <note>
            till statsrådet Anna Johansson (S)
          </note>
          <note>
            2014/15:236 Anställningar med statligt stöd
          </note>
          <note>
            av Fredrik Schulte (M)
          </note>
          <note>
            till arbetsmarknadsminister Ylva Johansson (S)
          </note>
          <note>
            den 2 februari
          </note>
          <note>
            2014/15:237 Framtidens livsmedelsförsörjning
          </note>
          <note>
            av Åsa Coenraads (M)
          </note>
          <note>
            till statsrådet Sven-Erik Bucht (S)
          </note>
          <note>
            2014/15:238 Fikru Maru
          </note>
          <note>
            av Désirée Pethrus (KD)
          </note>
          <note>
            till utrikesminister Margot Wallström (S)
          </note>
          <note>
            2014/15:239 Livsmedelsstrategin och gårdsförsäljningen av öl
            och vin
          </note>
          <note>
            av Sten Bergheden (M)
          </note>
          <note>
            till statsrådet Sven-Erik Bucht (S)
          </note>
          <note>
            2014/15:240 Förändrade förutsättningar för skogsbrandsutredningen
          </note>
          <note>
            av Stig Henriksson (V)
          </note>
          <note>
            till statsrådet Anders Ygeman (S)
          </note>
          <note>
            2014/15:241 Djuromsorgsprogrammet för grisar
          </note>
          <note>
            av Jens Holm (V)
          </note>
          <note>
            till statsrådet Sven-Erik Bucht (S)
          </note>
          <note>
            2014/15:242 Åtgärder för ett ökat bostadsbyggande
          </note>
          <note>
            av Ewa Thalén Finné (M)
          </note>
          <note>
            till statsrådet Mehmet Kaplan (MP)
          </note>
          <note>
            2014/15:243 Otillåtna bosättningar
          </note>
          <note>
            av Maria Malmer Stenergard (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2014/15:244 Utbildningsministerns möte med utbildningsföretagen
          </note>
          <note>
            av Aron Modig (KD)
          </note>
          <note>
            till utbildningsminister Gustav Fridolin (MP)
          </note>
          <note>
            § 13 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 29 januari
          </note>
          <note>
            2014/15:179 Åtgärder mot bankernas övervinster
          </note>
          <note>
            av Ulla Andersson (V)
          </note>
          <note>
            till statsrådet Per Bolund (MP)
          </note>
          <note>
            2014/15:180 Rätt till god och näringsrik mat för äldre
          </note>
          <note>
            av Sten Bergheden (M)
          </note>
          <note>
            till statsrådet Åsa Regnér (S)
          </note>
          <note>
            2014/15:181 EU och rysk informationskrigsföring
          </note>
          <note>
            av Sofia Arkelsten (M)
          </note>
          <note>
            till utrikesminister Margot Wallström (S)
          </note>
          <note>
            2014/15:182 Inställda tåg på Norra stambanan
          </note>
          <note>
            av Ulla Andersson (V)
          </note>
          <note>
            till statsrådet Anna Johansson (S)
          </note>
          <note>
            2014/15:183 Stärkt konsumentskydd vid försäkringsförmedling
          </note>
          <note>
            av Maria Malmer Stenergard (M)
          </note>
          <note>
            till statsrådet Per Bolund (MP)
          </note>
          <note>
            2014/15:184 Elskatt för serverhallar
          </note>
          <note>
            av Mathias Sundin (FP)
          </note>
          <note>
            till finansminister Magdalena Andersson (S)
          </note>
          <note>
            2014/15:185 Rättstrygghet vid vård av personer med missbruksproblem
          </note>
          <note>
            av Margareta Cederfelt (M)
          </note>
          <note>
            till statsrådet Gabriel Wikström (S)
          </note>
          <note>
            2014/15:186 Det personliga hälsokontot Hälsa för mig
          </note>
          <note>
            av Emma Henriksson (KD)
          </note>
          <note>
            till statsrådet Gabriel Wikström (S)
          </note>
          <note>
            § 14 Kammaren åtskildes kl. 15.25.
          </note>
          <note>
            Förhandlingarna leddes
          </note>
          <note>
            av tredje vice talmannen från sammanträdets början till och med
            § 9 anf. 45 och
          </note>
          <note>
            av förste vice talmannen därefter till sammanträdets slut.
          </note>
          <note>
            Vid protokollet
          </note>
          <note>
            TUULA ZETTERMAN
          </note>
          <note>
            /Eva-Lena Ekman
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Anmälan om subsidiaritetsprövning
          </note>
          <note>
            § 3 Anmälan om fördröjda svar på interpellationer
          </note>
          <note>
            § 4 Anmälan om faktapromemoria
          </note>
          <note>
            § 5 Svar på interpellation 2014/15:109 om Natofrågan och Baltikum
          </note>
          <note>
            Anf. 1 Utrikesminister MARGOT WALLSTRÖM (S)
          </note>
          <note>
            Anf. 2 HANS WALLMARK (M)
          </note>
          <note>
            Anf. 3 HILLEVI LARSSON (S)
          </note>
          <note>
            Anf. 4 CHRISTIAN HOLM (M)
          </note>
          <note>
            Anf. 5 Utrikesminister MARGOT WALLSTRÖM (S)
          </note>
          <note>
            Anf. 6 HANS WALLMARK (M)
          </note>
          <note>
            Anf. 7 HILLEVI LARSSON (S)
          </note>
          <note>
            Anf. 8 CHRISTIAN HOLM (M)
          </note>
          <note>
            Anf. 9 Utrikesminister MARGOT WALLSTRÖM (S)
          </note>
          <note>
            Anf. 10 HANS WALLMARK (M)
          </note>
          <note>
            Anf. 11 Utrikesminister MARGOT WALLSTRÖM (S)
          </note>
          <note>
            § 6 Svar på interpellation 2014/15:211 om butiksrån på små orter
          </note>
          <note>
            Anf. 12 Statsrådet ANDERS YGEMAN (S)
          </note>
          <note>
            Anf. 13 NIKLAS KARLSSON (S)
          </note>
          <note>
            Anf. 14 BEATRICE ASK (M)
          </note>
          <note>
            Anf. 15 Statsrådet ANDERS YGEMAN (S)
          </note>
          <note>
            Anf. 16 NIKLAS KARLSSON (S)
          </note>
          <note>
            Anf. 17 BEATRICE ASK (M)
          </note>
          <note>
            Anf. 18 Statsrådet ANDERS YGEMAN (S)
          </note>
          <note>
            Anf. 19 NIKLAS KARLSSON (S)
          </note>
          <note>
            Anf. 20 Statsrådet ANDERS YGEMAN (S)
          </note>
          <note>
            § 7 Svar på interpellation 2014/15:213 om trafikskolor som ej
            betalar moms eller arbetsgivaravgifter
          </note>
          <note>
            Anf. 21 Statsrådet ANNA JOHANSSON (S)
          </note>
          <note>
            Anf. 22 BORIANA ÅBERG (M)
          </note>
          <note>
            Anf. 23 HILLEVI LARSSON (S)
          </note>
          <note>
            Anf. 24 Statsrådet ANNA JOHANSSON (S)
          </note>
          <note>
            Anf. 25 BORIANA ÅBERG (M)
          </note>
          <note>
            Anf. 26 HILLEVI LARSSON (S)
          </note>
          <note>
            Anf. 27 Statsrådet ANNA JOHANSSON (S)
          </note>
          <note>
            Anf. 28 BORIANA ÅBERG (M)
          </note>
          <note>
            Anf. 29 Statsrådet ANNA JOHANSSON (S)
          </note>
          <note>
            § 8 Svar på interpellation 2014/15:214 om det maritima klustret
            och Landskronahamnens farled
          </note>
          <note>
            Anf. 30 Statsrådet ANNA JOHANSSON (S)
          </note>
          <note>
            Anf. 31 NIKLAS KARLSSON (S)
          </note>
          <note>
            Anf. 32 Statsrådet ANNA JOHANSSON (S)
          </note>
          <note>
            Anf. 33 NIKLAS KARLSSON (S)
          </note>
          <note>
            Anf. 34 Statsrådet ANNA JOHANSSON (S)
          </note>
          <note>
            Anf. 35 NIKLAS KARLSSON (S)
          </note>
          <note>
            Anf. 36 Statsrådet ANNA JOHANSSON (S)
          </note>
          <note>
            § 9 Svar på interpellation 2014/15:216 om alkobommar vid alla
            hamnar och gränsstationer
          </note>
          <note>
            Anf. 37 Statsrådet ANNA JOHANSSON (S)
          </note>
          <note>
            Anf. 38 STEN BERGHEDEN (M)
          </note>
          <note>
            Anf. 39 Statsrådet ANNA JOHANSSON (S)
          </note>
          <note>
            Anf. 40 STEN BERGHEDEN (M)
          </note>
          <note>
            Anf. 41 MONICA GREEN (S)
          </note>
          <note>
            Anf. 42 PIA NILSSON (S)
          </note>
          <note>
            Anf. 43 EDWARD RIEDL (M)
          </note>
          <note>
            Anf. 44 Statsrådet ANNA JOHANSSON (S)
          </note>
          <note>
            Anf. 45 STEN BERGHEDEN (M)
          </note>
          <note>
            Anf. 46 MONICA GREEN (S)
          </note>
          <note>
            Anf. 47 EDWARD RIEDL (M)
          </note>
          <note>
            Anf. 48 Statsrådet ANNA JOHANSSON (S)
          </note>
          <note>
            § 10 Svar på interpellation 2014/15:217 om Vattenfalls ansökan
            till Strålsäkerhetsmyndigheten om att bygga nya kärnreaktorer
          </note>
          <note>
            Anf. 49 Närings- och innovationsminister MIKAEL DAMBERG (S)
          </note>
          <note>
            Anf. 50 BIRGER LAHTI (V)
          </note>
          <note>
            Anf. 51 MATTIAS BÄCKSTRÖM JOHANSSON (SD)
          </note>
          <note>
            Anf. 52 Närings- och innovationsminister MIKAEL DAMBERG (S)
          </note>
          <note>
            Anf. 53 BIRGER LAHTI (V)
          </note>
          <note>
            Anf. 54 MATTIAS BÄCKSTRÖM JOHANSSON (SD)
          </note>
          <note>
            Anf. 55 Närings- och innovationsminister MIKAEL DAMBERG (S)
          </note>
          <note>
            § 11 Bordläggning
          </note>
          <note>
            § 12 Anmälan om interpellationer
          </note>
          <note>
            § 13 Anmälan om frågor för skriftliga svar
          </note>
          <note>
            § 14 Kammaren åtskildes kl. 15.25.
          </note>
          <note>
            Tryck: Elanders, Vällingby 2015
          </note>
        </div>
      </body>
    </text>
  </TEI>
</teiCorpus>
