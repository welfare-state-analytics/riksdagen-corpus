<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201415</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201415</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201415--19</head>
          <docDate when="2014-11-11">2014-11-11</docDate>
        </div>
      </front>
      <body>
        <div>
          <note>
            § 1 Allmänpolitisk debatt
          </note>
          <note>
            Jobb
          </note>
          <note type="speaker">
            Anf. 1 CATHARINA ELMSÄTER-SVÄRD (M):
          </note>
          <note>
            Herr talman! Jobb är någonting som många förknippar med frihet,
            möjligheter och en chans att få göra någonting av sitt liv och
            för sitt liv.
          </note>
          <note>
            Just arbetslinjen var det som Alliansen hade som sin främsta
            uppgift och högst upp på sin agenda under de åtta år som vi hade
            regeringsmakten. Samtidigt hörde vi Socialdemokraterna säga att
            någonting håller på att gå sönder.
          </note>
          <note>
            Det har gått åtta år nu, och vi kan konstatera att just Sverige
            har klarat sig kanske bäst genom den kris som Europa drabbades
            av i slutet av 2008. Fortfarande har vi däremot oerhört stora
            utmaningar.
          </note>
          <note>
            Sverige, som är ett land som ligger där det ligger och ofta har
            sina kunder någon annanstans i våra närområden eller ute i världen,
            behöver hela tiden öka sin kompetens och söka hur man kan vara
            konkurrenskraftig. Det är i de privata företagen som pengarna
            skapas till det som vi alla värnar om, nämligen det som vi kallar
            välfärd.
          </note>
          <note>
            När jag har läst budgeten har jag gjort några reflexioner, vilket
            fick mig att skriva ett antal motioner under den allmänna motionstiden.
            Jag skulle vilja bryta ned detta på några områden där företagen
            inte har några möjligheter att lämna Sverige och inte kan ordna
            jobb någon annanstans för svenskar som bor i Sverige. Det handlar
            om skogsnäringen, sjöfartsnäringen och hela den maritima näringen
            samt besöksnäringen.
          </note>
          <note>
            Bara till Stockholm kommer ungefär en och en halv miljon besökare
            med färjor. De handlar för drygt en och en halv miljard kronor.
            Det i sig skapar jobb.
          </note>
          <note>
            När jag tittar i samarbetsregeringens förslag till budget konstaterar
            jag att man, precis när vi har vänt trenden för svensk sjöfart,
            glömmer att ge mönstringsmöjligheter för sjöfartsbefälen som går
            på Chalmers eller på Linnéuniversitetet. Det är ett direkt hot
            mot framtida jobb.
          </note>
          <note>
            Jag tänker även på skogsnäringen som har sin bas i Sverige, eftersom
            träden växer här, och som ska drabbas av en vägslitageskatt, en
            lastbilsskatt, som slår direkt med 700 miljoner kronor årligen.
            Detta gör att konkurrenskraften direkt minskar i en näring där
            just transporterna är en viktig konkurrensnackdel eller konkurrensfördel.
            Detta slår mot jobben.
          </note>
          <note>
            Jag ska göra en sammanfattning när det gäller besöksnäringen,
            och besöksnäringen är så oerhört mycket mer än att bara handla
            om turister. Då ser vi hur den här regeringen verkligen försöker
            få Sverige att ramla isär. Från att ha haft en regering som har
            varit för flyg och haft en flygstrategi har vi nu en regering
            som aktivt tänker införa flygskatt, som troligtvis kommer att
            stänga Bromma flygplats och som kommer att göra det dyrare att
            anställa unga människor och äldre människor. Just i en bransch
            som besöksnäringen är man så beroende av att ta sig fram inom
            landet och att ta sig till och från landet. Vi vet att drömmen
            om jobb och drömmen om och längtan efter frihet, till exempel
            för unga och för dem med invandrarbakgrund, handlar om just besöksnäringen.
            Och här sticker samarbetsregeringen de största hålen.
          </note>
          <note>
            Herr talman! Det vore bättre att återigen ta tag i arbetslinjen,
            och det är vad vi moderater fortsatt står för.
          </note>
          <note>
            (Applåder)
          </note>
          <note>
            I detta anförande instämde Ann-Charlotte Hammar Johnsson och
            Hans Rothenberg (båda M).
          </note>
          <note type="speaker">
            Anf. 2 MONICA GREEN (S) replik:
          </note>
          <note>
            Herr talman! Det är ombytta roller nu. Det är jätteroligt att
            Catharina Elmsäter-Svärd säger att ni gick till val på arbetslinjen.
            Problemet är bara att ni misslyckades med det. Det hade varit
            bra om er retorik också hade inneburit att ni hade levererat.
            Jag tror att det var för att ni inte levererade det som ni lovade
            som väljarna valde att vända sig bort från er. Ni påstod en sak,
            men i praktiken blev det en helt annan.
          </note>
          <note>
            Jag vänder mig mot att du, Catharina Elmsäter-Svärd, i ditt inlägg
            påstår att vi ska hindra människor och tung trafik att röra sig
            på landsbygden. Då undrar jag: Vilken regering var det som vägrade
            följa riksdagsbeslutet att se till att vi skulle komma till rätta
            med den olagliga lastbilstrafiken? Ni vägrade tills det var fyra
            veckor kvar till valet. Då kom ni med en halvmesyr som nu gör
            att den svenska åkerinäringen är på bristningsgränsen till att
            ruineras. Varför gjorde ni så?
          </note>
          <note type="speaker">
            Anf. 3 CATHARINA ELMSÄTER-SVÄRD (M) replik:
          </note>
          <note>
            Herr talman! År 1999 fanns det en infrastrukturminister som hette
            Björn Rosengren. Han insåg att konkurrensen i och med EU-inträdet
            skulle bli hårdare, inte minst för åkeribranschen. Han tänkte,
            försökte och skrev en lång lista med 14 punkter. Ingenting hände.
          </note>
          <note>
            Förra året var vi i stort sett i mål. Då hade jag varit infrastrukturminister
            i fyra år. Nu finns det förslag på plats här på riksdagens bord
            om hur man kan införa sanktionsavgifter, om hur man gör det möjligt
            att hindra fortsatt färd och om ett tydligare regelverk för polisen
            när det gäller vilka kontroller som de kan göra. Det är precis
            det som har efterfrågats sedan 1999. Det är bara för den här riksdagen
            att fatta beslutet.
          </note>
          <note>
            Men det som är det största hotet var jag inne på när det gäller
            skogsnäringen. Om man ska införa en lastbilsskatt som gör det
            dyrare och med risk för att man med Miljöpartiet som samarbetspartner
            inte får längre och tyngre lastbilar har vi återigen en jobbrist
            att se fram emot i den delen. Det är precis det som jag vill försöka
            motverka.
          </note>
          <note type="speaker">
            Anf. 4 MONICA GREEN (S) replik:
          </note>
          <note>
            Herr talman! Det hade varit bra om Catharina Elmsäter-Svärd hade
            menat det hon säger. Men hon har sett hur skrupelfria arbetsgivare
            har utnyttjat lastbilschaufförer under slavliknande förhållanden.
            Den debatten har vi fört ett flertal gånger. En enad riksdag har
            sagt att den borgerliga regeringen skulle återkomma med skarpa
            förslag. Men ni vägrade, förhalade och gjorde ingenting förrän
            fyra veckor före valet. Då kom ni med en halvmesyr som inte innehöll
            det som trafikutskottet nu faktiskt har fått rätta till. Det är
            därför bra att majoritetsförhållandena i trafikutskottet nu har
            ändrats.
          </note>
          <note type="speaker">
            Anf. 5 CATHARINA ELMSÄTER-SVÄRD (M) replik:
          </note>
          <note>
            Herr talman! Jag kan konstatera att Sverige i dag har högst sysselsättning
            i hela Europa och har klarat den här krisen allra bäst för att
            vi har haft arbetslinjen. Men vi var däremot inte nöjda.
          </note>
          <note>
            Jag ser ett hot mot de företag och det näringsliv som finns i
            Sverige och som inte kan flytta på sig, oavsett om det gäller
            besöksnäringen, sjöfarten eller skogsnäringen, om de ska få pålagor
            som lastbilsskatt.
          </note>
          <note>
            När det gäller den sista frågan som Monica Green var inne på
            kommer det att fattas beslut här i kammaren den 26 november om
            precis dessa saker.
          </note>
          <note type="speaker">
            Anf. 6 MIKAEL ESKILANDERSSON (SD):
          </note>
          <note>
            Herr talman! Sverige har varit en spjutspets och föregångare
            inom många områden. Det har gett oss en välfungerande arbetsmarknad
            där det ibland till och med förekommit arbetskraftsbrist.
          </note>
          <note>
            Sverige är internationellt känt för att vi har stora exportframgångar
            inom näringar som bland annat verkstadsindustri, skogsindustri
            och stålindustri. Företag inom dessa branscher har skapat många
            arbetstillfällen, ständigt tagit initiativ till att skapa nya
            produkter och ofta också varit världsledande på miljöförbättrad
            produktion inom sitt respektive område. Företagen och deras anställda
            har på många sätt varit grunden för statens skatteintäkter och
            skapat det välstånd vi har upplevt.
          </note>
          <note>
            Tyvärr håller detta på att förändras. Många företag flyttar sin
            produk ­ tion till låglöneländer där konkurrensen är hård, och
            lägre lönekostnader ger fördelar jämfört med att ha produktionen
            i Sverige. Om vi ska kunna konkurrera med låglöneländer måste
            vi konkurrera med ny teknik och kun ­ skap – områden där vi tyvärr
            är på väg att tappa det försprång vi tidigare har haft. Alltför
            lite fokus har legat på hur vi ska möta efterfrågan på väl ­ utbildad
            personal och hur företagen kan utvecklas med forskning och ny
            teknik för att möta dagens och morgondagens utmaningar.
          </note>
          <note>
            Herr talman! I stället fokuseras det på hur vi ska dölja den
            växande arbetslösheten. Det är en arbetslöshet som till stora
            delar är ett resultat av dålig politik. Arbetslösheten har växt
            sig allt större, och detta drabbar i första hand dem som är nya
            på arbetsmarknaden. De senaste åren har detta också präglats av
            en överbudspolitik på arbetsmarknaden på så sätt att man både
            medvetet och omedvetet försett arbetsmarknaden med mer arbetskraft
            än den har behov av.
          </note>
          <note>
            Det har dessutom inte varit arbetskraft som är anpassad efter
            de behov många företag faktiskt har. Man har haft svårt att svara
            upp mot företagens behov av spetskompetens och i stället enbart
            kunnat erbjuda kvantitet. Med det menar jag att man har erbjudit
            företagen många arbetssökande att välja mellan men att de ofta
            saknar de kunskaper som efterfrågas av företagen. I stället har
            man nästan enbart kunnat erbjuda fler människor som ska konkurrera
            om samma jobb.
          </note>
          <note>
            En stor asyl- och anhöriginvandring tillsammans med en alltför
            frikostig arbetskraftsinvandring, instegsjobb, stödanställningar
            och en ökad konkurrens från hitresta arbetare från andra europeiska
            länder har skapat en situation med många arbetslösa människor.
            De konkurreras ut på en arbetsmarknad där efterfrågan på den arbetskraft
            som erbjudits varit relativt liten.
          </note>
          <note>
            Alla dessa åtgärder, som snarast syftar till att skapa ett större
            utbud än det finns behov av, har lett till sänkta löner och sämre
            villkor för den vanliga arbetaren i Sverige. Svenska kollektivavtal
            har inte längre gällt för alla på arbetsmarknaden, utan i stället
            har man tillåtits gå runt dessa och i vissa fall kunnat pressa
            lönerna till långt under vad avtalen säger. I dag kan listan göras
            lång på exempel där människor i Sverige jobbar för mycket låga
            löner och dessutom konkurrerar ut de företag som inte vill eller
            kan följa den nya trenden, alltså att anställa billigt och – om
            det är möjligt – gå runt kollektivavtalen.
          </note>
          <note>
            Arbetskraftsinvandringen av personer som inte har någon särskild
            utbildning utan enbart konkurrerar med lägre löner gentemot arbetare
            i Sverige har vi inget behov av. Den borde sålunda inte heller
            vara tillåten. Den fråga vi alla måste ställa oss är: Varför ska
            vi tillåta att företag lockar arbetskraft från andra länder enbart
            för att utnyttja dem till löner långt under avtalsenlig nivå,
            när det finns så många arbetslösa i Sverige?
          </note>
          <note>
            (Applåder)
          </note>
          <note>
            I detta anförande instämde David Lång (SD).
          </note>
          <note type="speaker">
            Anf. 7 ANNIKA QARLSSON (C):
          </note>
          <note>
            Herr talman! Jobbdebatt – visst är det spännande! Man kan ha
            precis hur många olika perspektiv som helst när man pratar jobb.
            Man kan prata om företagens villkor, om betydelsen för ett lands
            ekonomi eller om hur skolan ska bli framöver.
          </note>
          <note>
            Man kan också prata om det ur ett individuellt perspektiv. Vad
            innebär det för mig att jag har ett jobb? Någonstans tror jag
            att det är den allra viktigaste ingången. Det handlar om betydelsen
            av att ha ett jobb, att höra till någonstans, att ha någon att
            gå och dricka förmiddagskaffe med – eller prata ihop sig om att
            göra något trevligt efter jobbet. Det kan vara väl så viktigt
            som arbetets innehåll.
          </note>
          <note>
            Även arbetets innehåll är oftast en utmaning och en möjlighet
            att växa. I slutet av månaden kommer också den där lönen in på
            kontot, vilket gör att man kan unna sig saker, flytta hemifrån
            eller ha en rätt rik fritid. Det finns alltså många bitar som
            är kopplade till jobb. I den här kammaren talar vi oftast om vad
            det har för betydelse utifrån ekonomiska perspektiv, men hälsoperspektivet
            och det mänskliga perspektivet i det här får aldrig förminskas
            eller förändras. Möjligheten att ha makt över sitt eget liv är
            oerhört central och viktig.
          </note>
          <note>
            När det gäller arvet efter alliansregeringen pågår just nu kriget
            om vil ­ ken bild som ska målas. Hur gick det nu egentligen med
            de åtta allians ­ år ­ en? Ja, man kan titta på det i ett litet
            och snävt svenskt perspektiv, eller så kan man göra jämförelser
            med resten av Europa. När vi jämför oss med resten av EU kan vi
            konstatera att vi har högst arbetskraftsdeltagande och högst sysselsättningsgrad.
            Det är rätt okej – fast ändå inte, för vi kan fort ­ farande se
            att många människor inte har fått möjligheten att ha ett arbete
            att gå till. Därför hade det varit värdefullt att få fortsätta
            med det vi påbör ­ jat.
          </note>
          <note>
            Under de åtta år Alliansen satt i regeringsställning tillfördes
            det 350 000 nya jobb. Det gjordes inte genom något regeringsbeslut
            utan genom att vi skapade bra förutsättningar för företagen, vilket
            gjorde att de faktiskt växte och anställde. Vi har haft som strategi
            att se till att skapa förutsättningar för jobbskaparna. Små och
            medelstora företag är de som anställer fyra av fem, och det är
            där vi ser att det finns ytterligare möjligheter för långt fler.
          </note>
          <note>
            Det vi kan se nu är att vi har fått en regering som väljer att
            fokusera på åtgärder i stället för på riktiga jobb. I stället
            för en lön den 25:e är det en bidragsutbetalning. Det vi hade
            velat fortsätta göra, vilket vi också har lagt i vår budgetmotion,
            är att fortsätta arbetet med att stärka arbetslinjen för att se
            till att fler människor faktiskt får ett jobb och en lön. Vi har
            såväl lärlingsutbildningar och YA-jobb som arbetsgivaravgiften
            för unga och matchningsanställningar. Ja, vi har ett flertal saker
            i verktygslådan som jag är övertygad om fungerar och har mer att
            ge.
          </note>
          <note>
            Det är lite intressant att fundera på, för den regering som sitter
            nu har varit tydlig med att den där arbetsgivaravgiften, den tror
            man inte på. Den kommer man i stället att dubblera. Det kommer
            att kosta 40 000 att anställa ungdomarna. Det är också lite intressant
            att fundera på följande: Om man nu tror att det inte spelar någon
            roll att man fördubblar arbetsgivaravgiften för ungdomar, hur
            kommer det sig då att man stannar vid att bara fördubbla den?
            Och hur kommer det sig att man kompenserar kommuner och landsting
            för att de inte ska säga upp ungdomar?
          </note>
          <note type="speaker">
            Anf. 8 EVA-LENA JANSSON (S) replik:
          </note>
          <note>
            Herr talman! Jag delar några av Annika Qarlssons beskrivningar
            av vikten av att ha ett eget arbete, vikten av att kunna försörja
            sig och vikten av att företag kan anställa.
          </note>
          <note>
            Annika Qarlsson uppehöll sig väldigt mycket kring företagen.
            Företagens roll är naturligtvis viktig, men viktigare är att kunna
            ge människor som står långt ifrån arbetsmarknaden möjlighet att
            ta del av de jobb som finns. Min fråga är därför: Hur nöjd är
            Annika Qarlsson med utfallet av fas 3?
          </note>
          <note type="speaker">
            Anf. 9 ANNIKA QARLSSON (C) replik:
          </note>
          <note>
            Herr talman! När det gäller fas 3 kan vi konstatera att det blev
            bättre men var långt ifrån bra. Vi kan se att det i vissa delar
            fanns oseriösa aktörer som utnyttjade detta, och det kom vi åt
            bättre på sluttampen. Men det fanns också företag som växte fram
            och blev språngbrädan tillbaka ut i arbete. Det blev alltså bättre,
            men det är klart att det fortfarande finns bitar som måste bli
            ännu bättre.
          </note>
          <note>
            Från början handlade det mycket om att hitta åtgärder som inte
            skulle ha undanträngningseffekter. Det fick inte konkurrera på
            ett icke tillbörligt sätt. Det finns hela tiden en avvägning i
            de delarna.
          </note>
          <note>
            Efter ett eller två år gjordes en förändring så att de personer
            som stod så långt ifrån arbetsmarknaden skulle ha möjligheten
            till bättre villkor. Det blev alltså bättre.
          </note>
          <note type="speaker">
            Anf. 10 EVA-LENA JANSSON (S) replik:
          </note>
          <note>
            Herr talman! Då borde Annika Qarlsson vara nöjd med extratjänster
            i välfärden, eftersom det kommer att ge kollektivavtalsenlig lön.
            Dessutom kommer de att ge mycket bättre förutsättningar för personer
            att komma ut i arbetslivet.
          </note>
          <note>
            Sedan vill jag bara för protokollets skull säga att när ungdomsarbetsgivaravgiften
            höjs kommer den att vara en normal arbetsgivaravgift, det vill
            säga samma för dem som är 25, 26, 27, 28 år och så vidare.
          </note>
          <note type="speaker">
            Anf. 11 ANNIKA QARLSSON (C) replik:
          </note>
          <note>
            Herr talman! Då ska jag svara Eva-Lena, även om hon lämnar debat
            t ­ talarstolen.
          </note>
          <note>
            Man kan inte gå omkring och låtsas som att det inte spelar någon
            roll att man fördubblar ungdomsarbetsgivaravgiften. I så fall
            hade man kunnat göra det också på andra delar. Dessutom skulle
            man kanske inte ha satt in kompensation till kommuner och landsting,
            som man gör i budgeten, just för att man förstår att höjningen
            kommer att spela roll för ifall arbetsgivare ska kunna ha kvar
            anställda eller inte.
          </note>
          <note type="speaker">
            Anf. 12 ALI ESBATI (V) replik:
          </note>
          <note>
            Herr talman! Jag noterade att Annika Qarlsson valde att inte
            prata om att arbetslösheten är högre i dag utan mer om hur roligt
            det är för dem som har fått jobb att ha det. Det tror jag i och
            för sig är en lite enklare debatt att klara av. Där är vi dock
            eniga.
          </note>
          <note>
            Jag noterade att Annika Qarlsson pratade om hälsoperspektivet,
            och det tror jag är ett bra perspektiv att ha på arbetsmarknaden.
            Då skulle jag i samband med det vilja fråga: Hur tror Annika Qarlsson
            att den svenska arbetsmarknaden ur ett hälsoperspektiv förändrades
            av att den tidigare regeringen kraftigt skar ned på Arbetsmiljöverket
            och på forskning runt arbetsmiljöfrågor. Också ur ett hälsoperspektiv
            skulle jag vilja fråga om Annika Qarlsson tror att osäkerhet om
            huruvida man har ett jobb att gå till från den ena dagen till
            den andra, till exempel om man har ett inringningsvikariat och
            den stora ekonomiska stress som det skapar, är hälsobefrämjande
            eller möjligen kan vara dåligt för hälsan hos de personer som
            finns i den delen av arbetsmarknaden.
          </note>
          <note type="speaker">
            Anf. 13 ANNIKA QARLSSON (C) replik:
          </note>
          <note>
            Herr talman! Jag tackar Ali för frågan.
          </note>
          <note>
            Man kan konstatera att det är en väsentlig del som skiljer sig
            mellan Ali Esbati och mig. Det finns en tro hos vänstern att bara
            vi har tillräckligt många inspektörer på Arbetsmiljöverket kommer
            allting att vara löst.
          </note>
          <note>
            Någonstans handlar det om att se till att det finns ett bra utvecklingsarbete
            på de olika företagen. Under förra mandatperioden, eller till
            och med den tidigare, vred vi om i systemet. I stället för generella
            tillsynsbesök fokuserade man på de områden där olycksrisken var
            betydligt högre, just för att komma åt de delar där det finns
            risk för allvarliga skador och dödsfall, att det är olycksdrabbat
            och så vidare.
          </note>
          <note>
            Den stora skillnaden handlar om att vi tror att man måste jobba
            i respektive företag, att det är där man måste bygga upp rutiner
            och åtgärder, inte öka antalet inspektörer.
          </note>
          <note type="speaker">
            Anf. 14 ALI ESBATI (V) replik:
          </note>
          <note>
            Herr talman! Nu hävdade jag inte att fler inspektörer skulle
            lösa alla problem, men jag ser inte riktigt att dramatiskt färre
            inspektörer skulle lösa problemen. Det var det som var poängen
            här.
          </note>
          <note>
            Jag tror inte heller att fler inspektörer löser alla problem.
            Däremot tror jag att om man ska göra någonting åt arbetsmiljöfrågorna
            behövs det trygga arbetare, folk som har goda arbetsvillkor, trygga
            anställningar och kollektivavtal. Något som Centerpartiet har
            gått i bräschen för är att gå åt det andra hållet, så det klingar
            lite falskt när man som centerpartist i det här fallet pratar
            om arbete ur ett hälsoperspektiv.
          </note>
          <note type="speaker">
            Anf. 15 ANNIKA QARLSSON (C) replik:
          </note>
          <note>
            Herr talman! Då tror jag att Ali Esbati har missuppfattat det,
            för vi har inte något emot kollektivavtal. Däremot gäller det
            att företagen ska ha frihet att själva teckna kollektivavtal eller
            inte. Jag har inte sett att Vänsterpartiet vill ha något tvång
            på kollektivavtal eller att vi ska ha någon lagstadgad nivå på
            löner eller liknande. Det är i så fall en mer semantisk fråga,
            för vi har inte någon del i detta. Då tillskriver du oss synpunkter
            som vi inte har.
          </note>
          <note type="speaker">
            Anf. 16 MONICA GREEN (S) replik:
          </note>
          <note>
            Herr talman! Jag blir beklämd när Annika Qarlsson nu påstår att
            Centerpartiet är för kollektivavtal. Ni är ju det parti som aktivt
            har jobbat för att kollektivavtalen ska bort, att man inte ska
            ställa krav på kollektivavtal vid offentliga upphandlingar, att
            man inte ska behöva, som du säger, ha kollektivavtal – det är
            ju så jobbigt med kollektivavtal. Men det är ju det som ser till
            att människor faktiskt får sjysta villkor och att det finns en
            bra arbetsmiljö.
          </note>
          <note>
            Annika Qarlsson talar sig varm här för hur viktigt det är med
            arbetsmiljön, men det är ju ni som har försämrat arbetsmiljön
            under er regeringstid. Det är nu människor har slitits ut. Det
            är nu människor blir sjukskrivna.
          </note>
          <note>
            Dessutom vet inte Annika Qarlsson skillnaden mellan bidrag och
            försäkring. Hon säger att folk ska leva på bidrag. Att man ska
            ha en sjukförsäkring värd namnet tycker jag är rätt, men folk
            ska inte leva på bidrag. I första hand ska folk ha jobb, och det
            är det vi ska se till nu. Ni har misslyckats med det.
          </note>
          <note type="speaker">
            Anf. 17 ANNIKA QARLSSON (C) replik:
          </note>
          <note>
            Herr talman! Det är lite spännande här att diskutera den svenska
            modellen. I den svenska modellen finns det en frivillighet att
            teckna kollektivavtal. Det finns inget tvång någonstans. Det Monica
            Green står och säger här är alltså att hon vill bryta upp den
            svenska modellen och införa tvång när det gäller kollektivavtal.
          </note>
          <note>
            Det vi har haft synpunkter på är på vilket sätt man har använt
            den makten. Vi talar också mycket om turordningsregler och liknande
            så, ja, vi är mycket inne i den diskussionen. Men om Monica Green
            säger att vi inte tycker att kollektivavtal är viktigt har hon
            missat mycket i vår diskussion.
          </note>
          <note>
            Det är lite spännande att höra beskrivningen av historien och
            vad som har hänt och inte. Då kan man ha ett lite längre perspektiv
            än bara åtta år. När vi tog över 2006 hade Sverige den friskaste
            befolkningen men de högsta sjukskrivningstalen i hela Europa.
            140 personer förtidspensionerades varje dag i det socialdemokratiska
            Sverige.
          </note>
          <note>
            Vi har gjort en resa på det området. Det finns hela tiden utmaningar
            att ta sig an, men försök inte säga att det är det ena eller det
            andra som är rätt eller fel i det här.
          </note>
          <note type="speaker">
            Anf. 18 MONICA GREEN (S) replik:
          </note>
          <note>
            Herr talman! Varför får jag inte ta en debatt här i kammaren
            om vår politik? Skillnaden är den att vi står upp för dem som
            arbetar och att de ska ha rätt till kollektivavtal. Ni vill inte
            att människor ska ha kollektivavtal. Tala gärna om här om Annika
            Qarlsson tycker att det ska ingå kollektiva vtal i offentliga
            upphandlingar!
          </note>
          <note>
            Sedan vill hon gå tillbaka i tiden. Då kan jag påminna Annika
            Qarlsson om när jobben strömmade till. År 2006 tillkom 153 000
            nya jobb, 2007 tillkom 80 000 nya jobb, sedan började er politik
            bita. Som Anders Borg sade skulle det ta två år innan er politik
            skulle bita, till 2008. Då kom jobbstoppet.
          </note>
          <note type="speaker">
            Anf. 19 ANNIKA QARLSSON (C) replik:
          </note>
          <note>
            Herr talman! Jag kan bara konstatera att Monica Green inte är
            uppdaterad. År 2008 hade vi en finansiell kris som har jämförts
            med den under 30-talet. Hela bankväsendet i USA havererade, vilket
            påverkade världen. Det var en finansiell kris som fortfarande
            i hög grad påverkar Sverige, kanske inte lika mycket direkt som
            indirekt. Det är många länder i EU som har haft oerhört stora
            problem med att ta sig tillbaka. Men detta kanske har undgått
            Monica Green.
          </note>
          <note type="speaker">
            Anf. 20 ALI ESBATI (V):
          </note>
          <note>
            Herr talman! Jag är glad att kunna delta i min första allmänpolitiska
            debatt i en situation där regeringsmakten inte längre tillhör
            den högerallians som förde en splittrande och tillbakasträvande
            politik i allmänhet och en misslyckad jobbpolitik i synnerhet.
            I och för sig får vi också i dag höra företrädare för den förra
            regeringen med en PR-konsults envishet hålla fast vid sin gamla
            berättelse och argumentation, men alltmer frånkopplat från verkligheten
            på den svenska arbetsmarknaden och i det svenska samhället.
          </note>
          <note>
            Inte bara lämnar de efter sig större arbetslöshet utan också
            dramatiskt högre långtidsarbetslöshet, sämre matchning mellan
            arbetslösa och lediga jobb, en demolerad arbetslöshetsförsäkring,
            kraftigt neddraget arbetsmiljöarbete, fallande förtroende för
            socialförsäkringssystemet, fördjupat socialbidragstagande och
            växande grupper i riskzonen för fattigdom. Jo, självklart finns
            det de som har fyllt sina lador med så mycket att de knappt vet
            var de ska göra av sig, men för Sverige som ett modernt välfärdsland
            har det varit åtta ödesdigra år.
          </note>
          <note>
            Det här är en utveckling som kräver tid och möda att vända, och
            den budget som regering en och Vänsterpartiet har lagt fram innehåller
            en massa viktiga insatser för att göra det.
          </note>
          <note>
            I stället för skattesänkningar som ger mest till dem som har
            mest, vilket drar isär Sverige, finns förslag om att avveckla
            fas 3, om att satsa på ungdomar från dag ett i stället för att
            de ska vara 90 dagar i något slags karantän när de blir arbetslösa
            och om att satsa mer resurser i välfärden – skolan, äldreomsorgen
            och förlossningsvården – för att fler ska kunna göra arbeten som
            så hett efterfrågas av medborgarna.
          </note>
          <note>
            Det är en budget som ger 100 miljoner mer till arbetsmiljöarbete
            – något som den förra regeringen omedelbart och träffsäkert efter
            sitt tillträde valde att skära ned rejält på. Också i sin skuggbudget
            vill man fortsätta svälta ut det.
          </note>
          <note>
            Det är en budget som investerar i kunskap och därmed i fler och
            bättre jobb i framtiden.
          </note>
          <note>
            Vi vet dock att detta inte kommer att vara tillräckligt. För
            det första: Den viktigaste delen av jobbpolitiken är förstås fortsatta
            investeringar och satsningar på att jobb ska växa fram där behoven
            är skriande, det vill säga i vår gemensamma välfärd, i miljö-
            och energiomställning samt i kunskapsintensiv industri- och tjänsteproduktion.
          </note>
          <note>
            Den förra regeringen förde en politik som utarmade kunskapsbasen
            i Sverige och försökte subventionera fram en lågavlönad tjänstesektor.
            Regeringen bryter med det programmet, men det behöver göras mycket
            mer än det som man har mäktat med i denna budget för att det ska
            bli synliga resultat.
          </note>
          <note>
            För det andra: Vi har dragits med en politik som har grundat
            sig i och motiverats med en både reaktionär och faktaföraktande
            förståelse av samhället. Vi har fått höra som ett mantra från
            högerregeringen att det måste löna sig att arbeta. Denna fras
            har dock konsekvent tolkats som att det måste straffa sig att
            vara arbetslös, sjuk eller fattig. Det i sin tur implicerar en
            människosyn som säger att den som i dag lever under tuffa villkor
            måste piskas upp på benen för att inte hemfalla till lathet medan
            den som redan är välbeställd har förtjänat det och förtjänar mer
            bonusar och mer uppmuntran.
          </note>
          <note>
            Det är ett unket, dåligt och gammaldags recept som leder till
            ökade klyftor och till förlust av social och ekonomisk dynamik
            i samhället. Det är viktigt att vi gör upp med detta arv från
            regeringen Reinfeldt på detta område. Det ska inte ligga kvar
            som en död hand över jobbpolitiken, arbetsmarknadspolitiken och
            socialförsäkringspolitiken i framtiden.
          </note>
          <note>
            Det kräver som sagt tid och möda, men jag lovar att Vänsterpartiet
            kommer att ligga på varje dag för att den nödvändiga moderniseringen
            av Sverige inte ska sluta med några sådda frön och späda plantor
            i budgetpropositionen utan fortsätta växa.
          </note>
          <note>
            Sverige kan vara och ska vara ett föregångsland. Vi ska vara
            ett land med full sysselsättning där kvalitet på arbetet och i
            livet är ledstjärnor för jobbpolitiken och den ekonomiska politiken.
          </note>
          <note type="speaker">
            Anf. 21 KATARINA BRÄNNSTRÖM (M) replik:
          </note>
          <note>
            Herr talman! Det är intressant att lyssna på Ali Esbati som använder
            många stora och hårda hård om den gamla regeringens politik och
            lovordar den nya regeringens politik. Det är hög svansföring.
            Det märkliga är att han nämner ytterst lite om de egna förslagen,
            till exempel vad regeringen har lagt i sin budget.
          </note>
          <note>
            Regeringen kallar sig feministisk, och Vänsterpartiet kallar
            sig feministiskt. Men var är förslagen som ska gynna kvinnors
            arbetsliv?
          </note>
          <note>
            Vinst i välfärden slår undan benen för många kvinnor i arbetslivet.
            Det finns inget förslag om rätt till heltid, vilket det i denna
            kammare har talats om många gånger under de gångna åtta åren.
            Var är förslagen för att göra det bättre för kvinnor i arbetslivet?
            Jag saknar det helt i Ali Esbatis anförande. Det skulle vara intressant
            att höra hur ni ser på det.
          </note>
          <note type="speaker">
            Anf. 22 ALI ESBATI (V) replik:
          </note>
          <note>
            Herr talman! Katarina Brännström sade att vinster i välfärden
            slår undan benen för många kvinnor på arbetsmarknaden. Jag tror
            att hon sade fel, men det blev nog rätt ändå. Tar man ut vinster
            ur vår skattefinansierade välfärd ger det många kvinnor en pressad
            arbetssituation. Jobbar man på en arbetsplats där man utöver att
            leverera den tjänst man ska måste jobba ihop till en vinst som
            ska tas ut blir arbetssituationen givetvis pressad. Det ser vi
            också i statistiken. Till exempel har de äldreboenden som ägs
            av vinstdrivande företag lägre bemanning, vilket ger en svårare
            arbetsmarknad.
          </note>
          <note>
            Det finns givetvis en rad andra förslag som påverkar kvinnors
            arbetsmarknad. Det faktum att vi generellt sett investerar mer
            är det viktigaste, men sådant som att vi förbättrar välfärden
            påverkar också kvinnors arbetsmarknad. Det handlar om barnomsorgen.
            Det handlar exempelvis också, som vi hörde tidigare, om att förbättringar
            i äldreomsorgen ger kvinnor större möjlighet att inte tvingas
            gå ned till deltid.
          </note>
          <note type="speaker">
            Anf. 23 KATARINA BRÄNNSTRÖM (M) replik:
          </note>
          <note>
            Herr talman! Förbud mot vinster i välfärden gör ingenting för
            att förbättra för kvinnor som jobbar i offentlig sektor. Det är
            absolut felaktigt. Ni har inte heller lagt fram något förslag
            för att få bort delade turer och deltider – det slit som kvinnor
            som jobbar i offentlig sektor fortfarande har. Det har varit en
            paradfråga, men när ni väl fått makten och möjligheterna finns
            tydligen inte verktygen.
          </note>
          <note>
            Vad gör ni för att kvinnor ska få det bättre i det offentliga
            Sverige? Ingenting i budgeten, i alla fall.
          </note>
          <note type="speaker">
            Anf. 24 ALI ESBATI (V) replik:
          </note>
          <note>
            Herr talman! Jag förklarade varför vinstdriften i den offentliga
            sektorn kan leda till och leder till ökad press på dem som arbetar
            där. Jag skulle kunna upprepa det i något annat sammanhang.
          </note>
          <note>
            Vad gäller delade turer har kommunerna ett stort ansvar. I alla
            de kommuner där Vänsterpartiet är med och styr har vi arbetat
            för eller kommer under de närmaste åren att arbeta för att försöka
            få bort delade turer. Vad gäller rätt till heltid kommer vi att
            pressa på för att det ska komma också andra förslag om detta.
          </note>
          <note>
            All politik som man vill lägga fram kommer inte i första budgeten.
            Vänsterpartiet sitter inte i regeringen men har stött denna budget
            i dess helhet.
          </note>
          <note type="speaker">
            Anf. 25 MATS PERSSON (FP) replik:
          </note>
          <note>
            Herr talman! Lyssnar man på Ali Esbati är det alltid något fel
            på dem som jobbar i restaurangbranschen eller på dem som jobbar
            med hushållsnära tjänster. Det går igen i ditt tal här, och du
            har gjort dig känd för att benämna dem som jobbar med hushållsnära
            tjänster som tjänstehjon eller tjänstefolk.
          </note>
          <note>
            I den proposition som regeringen har lagt fram och som Vänsterpartiet
            stöder ser man också att ni gör begränsningar i människors möjlighet
            att underlätta vardagen genom köp av RUT-tjänster. Ni gör dock
            inga begränsningar i människors möjlighet att göra avdrag för
            ROT-tjänster, det vill säga för de manliga sektorer som utför
            byggnadsarbete och renovering av hus. Här ska det fortfarande
            vara möjligt att göra lika mycket avdrag som tidigare. Vad gäller
            hushållsnära tjänster ska det dock finnas stora begränsningar
            i möjligheten att göra avdrag.
          </note>
          <note>
            Varför är det okej att göra avdrag för att anlita en manlig byggnadsarbetare
            som gör något åt fönstren men inte okej att göra avdrag för att
            anlita en kvinnlig hushållsarbetare att putsa samma fönster?
          </note>
          <note type="speaker">
            Anf. 26 ALI ESBATI (V) replik:
          </note>
          <note>
            Herr talman! Mats Persson har en förmåga som jag saknar. Han
            hörde nämligen att jag talade om restaurangarbetare och hushållsnära
            tjänster i mitt anförande, vilket jag inte själv hörde. Men han
            kanske hörde någon underton.
          </note>
          <note>
            Det är intressant att Mats Persson går in på RUT, för det denna
            regering med stöd av Vänsterpartiet har gjort är att sätta ett
            tak på hur mycket RUT-avdrag man får göra. Det drabbar endast
            den som har mycket hög lön och kan ha stor användning av RUT-tjänsterna.
            Denna subvention blir alltså begränsad.
          </note>
          <note>
            ROT-avdraget har en annan historia. Det tillkom som en konjunkturåtgärd
            för byggmarknaden. Vi vet att det behövs extra hjälp under lågkonjunktur.
            Detta behöver också ses över och kanske fasas ut i framtiden,
            men det är två helt olika saker.
          </note>
          <note>
            Dem som Mats Persson står upp för är de som gör mycket stora
            RUT-avdrag, och deras möjlighet att göra det blir nu lite mindre.
          </note>
          <note type="speaker">
            Anf. 27 MATS PERSSON (FP) replik:
          </note>
          <note>
            Herr talman! Det som är gemensamt och hela skälet till att det
            har fun ­ nits och finns en möjlighet att göra avdrag för ROT-
            och RUT-tjänster är att det är typer av tjänster som annars utförs
            på en svart marknad. Men genom att man får göra avdrag blir svarta
            jobb vita. Människor får pen ­ sionspoäng, vi får in skatteintäkter
            till samhället och människor får en högre skattemoral. Det är
            bra.
          </note>
          <note>
            Ali Esbati svarade inte på min fråga. Varför är det okej att
            få göra avdrag när man anlitar en manlig byggnadsarbetare för
            att åtgärda sina fönster men inte när man anlitar en kvinnlig
            hushållsarbetare för att putsa samma fönster?
          </note>
          <note type="speaker">
            Anf. 28 ALI ESBATI (V) replik:
          </note>
          <note>
            Herr talman! Jag förklarade att det är olika typer av stöd för
            att få till olika typer av tjänster. RUT-avdraget används i genomsnitt
            hundra gånger mer per capita i Danderyds kommun än i en del kommuner
            i Norrlands inland.
          </note>
          <note>
            Det är klart att vi nu i viss mån begränsar den möjligheten.
            Det är möjligt att en del svarta jobb har blivit vita, men svarta
            jobb har inte försvunnit med RUT. Bara för att en del personer
            har använt svarta tjänster kan det inte vara så att de i stället
            ska ges subventioner från staten och att systemet ska bygga på
            det. Nu gör vi en begränsning, och det tycker jag är bra.
          </note>
          <note type="speaker">
            Anf. 29 MATS PERSSON (FP):
          </note>
          <note>
            Herr talman! När man sitter och lyssnar på en jobbdebatt brukar
            åtminstone jag tänka att de där politikerna pratar mycket om hur
            resurser i samhället ska fördelas men väldigt lite om hur fler
            jobb ska skapas. En sådan debatt behöver handla om det. Hur ska
            Sverige vara ett konkurrenskraftigt land, hur ska vi skapa fler
            jobb och hur ska vi skapa en plats på arbetsmarknaden för dem
            som i dag inte får någon?
          </note>
          <note>
            Det grundfel som jag tycker att vi politiker ofta gör är att
            vi utgår från att det finns en kaka som ska fördelas i stället
            för att diskutera hur kakan kan bli större. Det är enbart genom
            fler och växande företag som vår ekonomi kan växa och fler jobb
            komma till. Bakom varje företagare finns en människa som tar ett
            beslut, som tar en risk, som ser en möjlighet och som tar ett
            aktivt beslut att starta en verksamhet. Det är detta som driver
            samhället framåt och skapar jobb. Fler jobb är grunden för det
            välfärdssamhälle som är basen i den svenska modellen och det svenska
            samhället. När vi ska prata jobb måste vi utgå från hur företagen
            kan växa och bli fler.
          </note>
          <note>
            Sverige har klarat den globala finanskrisen bättre än många andra
            länder, men vi har fortfarande många utmaningar framför oss. En
            av de största är hur vi ska skapa fler och enklare vägar in på
            arbetsmarknaden. Det gäller för ungdomar, och det gäller för utrikes
            födda och nyanlända som precis har kommit till Sverige.
          </note>
          <note>
            Man kan göra det svårt eller enkelt för sig. Om man gör det enkelt
            för sig tittar man på hur andra länder – länder som är bättre
            än Sverige – gör. Danmark, Tyskland och Österrike har väl utvecklade
            lärlingssystem där unga människor kombinerar utbildning med plats
            på en arbetsplats där de får nätverk, färdigheter samt ersättning
            och lön under den tid de är lärlingar där. Om den modellen fungerar
            på andra sidan Öresundsbron borde den fungera även i Sverige.
            Fungerar den i Köpenhamn fungerar den i Malmö.
          </note>
          <note>
            Vad gör då regeringen i den nya budgetproposition som ligger
            på våra bord? Jo, där säger man precis tvärtom. Staten ska hitta
            på konstgjorda jobb ute i välfärden, så kallade traineejobb. Det
            ska ske i stället för att vi bygger ut de lärlingssystem vi vet
            fungerar i andra länder och som skulle fungera också i Sverige.
            Det är system där man kan kombinera utbildning, sysselsättning
            och något som leder till ett riktigt jobb, inte till en konstgjord
            anställning eller ett konstgjort arbete.
          </note>
          <note>
            En annan fråga jag funderar på nu när regeringen föreslår kraftigt
            höjda skatter på arbete är: Vad leder det till? Regeringen säger
            själv vad det leder till. Den konstaterar i sin proposition att
            sysselsättningen tappar fart och inte ökar – det får negativa
            konsekvenser för sysselsättningen. Det betyder i sin tur att vi
            får mindre pengar till välfärden.
          </note>
          <note>
            Den skattehöjning som nu sker för äldre, ungdomar och företag
            leder till mindre pengar till vår gemensamma kaka och mindre pengar
            till välfärden. Då är vi återigen där jag började. Ska vi ha en
            diskussion om hur vi ska fördela kakan, eller ska vi fundera och
            se om vi kan göra kakan större genom att företag kan växa sig
            starka och fler jobb skapas?
          </note>
          <note>
            Jag tror inte att fler och höjda skatter är svaret på frågan.
            Jag tror att fler och växande företag är svaret på frågan. Det
            kräver en kunskapsskola, att vi ställer om arbetsmarknaden och
            gör den modernare, att vi ger alla människor chansen och att vi
            ser till att dra lärdom av de länder i vår omvärld som bevisligen
            är mycket bättre än vi på att skapa fler och nya vägar in på arbetsmarknaden
            för unga människor.
          </note>
          <note>
            Om vi gör detta kan vi skapa ett samhälle där vi kan kombinera
            både många jobb och en väl utbyggd välfärd för alla. På det sättet
            håller vi ihop Sverige. På det sättet skapar vi fler jobb och
            ett Sverige där alla får chansen.
          </note>
          <note type="speaker">
            Anf. 30 DÉSIRÉE PETHRUS (KD):
          </note>
          <note>
            Herr talman! Att ha ett arbete handlar om gemenskap, värde, trygg
            ekonomi, hälsa och många andra saker. Därför stod Alliansen upp
            för arbetslinjen. Den nya regeringen återgår tyvärr till en gammal
            politik med arbetsmarknadspolitiska åtgärder i stället för riktiga
            jobb, som var Alliansens mål.
          </note>
          <note>
            Regeringen har ingen politik för hur vi ska hjälpa dem som har
            de högsta trösklarna in på arbetsmarknaden. Det är unga, nya svenskar
            och personer med funktionsnedsättning.
          </note>
          <note>
            Att ge sig på de så kallade RUT-tjänsterna tror jag är förödande
            för unga men också för våra nya svenskar. Många behöver få in
            en fot på arbetsmarknaden men har kanske svårt med språket eller
            ingen arbetslivserfarenhet alls. Många tjänster inom RUT-sektorn
            fångar upp just dessa grupper. Här får de en chans att få ett
            arbetsintyg, kanske för första gången. Att ge sig på RUT-sektorn
            som regeringen gör är kontraproduktivt.
          </note>
          <note>
            Nu kommer vi att möta en stor tillströmning av migranter till
            Sverige. Därför behöver regeringen snabba på valideringsarbetet.
            Alliansregeringen gick i januari i år ut med ett uppdrag till
            Arbetsförmedlingen och Universitets- och högskolerådet att göra
            mer, och man avsatte 10 miljoner kronor för att effektivisera
            metodarbetet med validering. Detta måste den nya regeringen fortsätta
            att lyfta.
          </note>
          <note>
            Alliansens sänkta arbetsgivaravgifter för unga gjorde det förmånligt
            att anställa unga. Precis som vi tänkte oss blev det en vinna-vinna-situation
            – för ungdomen som kom ut på den reguljära arbetsmarknaden, för
            arbetsgivaren som såg möjligheter att kunna lära upp unga i ett
            jobb och för staten med minskade kostnader för arbetslöshet. Allt
            bidrog till att minska utanförskapet. Att ha ett jobb att gå till
            gynnar hälsan men också den enskildes ekonomi, som blir tryggare.
          </note>
          <note>
            Nu vill regeringen att ungdomarna – i stället för jobb på den
            reguljära arbetsmarknaden – ska få ett års arbete inom välfärden.
            När Vårdförbundet reagerar och säger att de inte vill vara en
            arbetsmarknadsregulator tycker jag att man ska lyssna på dem.
          </note>
          <note>
            Ännu har ingen vettig förklaring getts till varför det är bättre
            med traineejobb än med jobb på den reguljära arbetsmarknaden.
            Jo, när arbetsmarknadsministern nyligen var i arbetsmarknadsutskottet
            sade hon att traineejobben skulle möta alla de stora pensionsavgångar
            som nu sker inom välfärden. Men ska det lösas med arbetsmarknadsåtgärder?
            Herr talman! Man tar sig faktiskt lite för pannan när man hör
            det.
          </note>
          <note>
            Avslutningsvis, herr talman, besökte jag i fredags Blåeld – en
            fas 3-anordnare i Farsta strand. Där mötte jag flera personer
            som varit långtidssjuka och som nu har fått ett värdigt liv med
            jobb och gemenskap. De var mycket oroliga över att regeringen
            ska slopa fas 3. Regeringen ska också sänka anordnarbidraget från
            225 kronor till 100 kronor per dag, vilket kommer att slå ut sysselsättningen
            och arbetsprövningsplatserna för några av våra svagaste på arbetsmarknaden.
          </note>
          <note>
            På Blåeld talade man om att uppemot 10 000 personer som levt
            i utanförskap och nu fått en arbetsgemenskap riskerar att slås
            ut. Jag hoppas verkligen att arbetsmarknadsministern besöker flera
            fas 3-anordnare och lyssnar in vilket arbete som görs ute i landet
            innan hon skrider till verket efter årsskiftet.
          </note>
          <note>
            Jag har med mig en broschyr som jag ska lämna över till arbetsmarknadsministern.
            Jag hoppas att hon inte viftar bort den.
          </note>
          <note type="speaker">
            Anf. 31 EVA-LENA JANSSON (S) replik:
          </note>
          <note>
            Herr talman! Désirée Pethrus började sitt anförande med att peka
            på att regeringen nu ska införa massor av arbetsmarknadspolitiska
            åtgärder i stället för riktiga jobb. Jag vet inte hur väl hon
            har läst vår budget. Jag tror att hon måste ha missuppfattat en
            hel del.
          </note>
          <note>
            Vi är tydliga med att vi ska avveckla fas 3 och i stället införa
            något vi kallar för extratjänster i välfärden. Jag tror att Désirée
            Pethrus borde titta lite närmare på det.
          </note>
          <note>
            Om Désirée Pethrus inte vill ha några arbetsmarknadspolitiska
            åtgärder är min fråga: Varför vidhåller hon fas 3, där de som
            deltar visserligen kan ha en bra verksamhet men inte har en ersättning
            som är kollektivavtalsenlig lön? Det skulle de ha med extratjänster
            i välfärden och med traineejobb. Min fråga är därför: Varför håller
            Désirée Pethrus fast vid det?
          </note>
          <note>
            När det gäller RUT-tjänster är det sant att regeringen föreslår
            en sänkning av taket. Nu kan man bara köpa städtjänster för 25
            000 om man ska få det rabatterat.
          </note>
          <note>
            Min fråga är: Känner Désirée Pethrus många som köper städtjänst
            er för över 25 000 kronor?
          </note>
          <note type="speaker">
            Anf. 32 DÉSIRÉE PETHRUS (KD) replik:
          </note>
          <note>
            Herr talman! RUT-tjänsterna med 25 000 eller 50 000 kan gå till
            många olika saker i det hushållsnära arbetet. Det handlar inte
            bara om att städa.
          </note>
          <note>
            Jag brukar tänka så här: Okej, om en rik köper för upp till 50
            000 kronor blir det ändå jobb. Vad är det som är så dåligt med
            att det blir fler arbeten i denna sektor och med att vi hjälps
            åt? Vi har en viss del till skattesubvention, och den enskilde
            är med och betalar. Om nu någon som är rik har råd att betala
            detta tycker jag att det är någonting som gynnar unga och som
            ger jobb på den riktiga arbetsmarknaden.
          </note>
          <note>
            Det är samma sak med sänkta arbetsgivaravgifter för unga. Många
            fick jobb i restaurangbranschen, till exempel. Det var klart mycket
            bättre än att de nu ska gå på ett år i vården, där de kanske inte
            alls vill vara.
          </note>
          <note>
            När det gäller fas 3 handlar det om de allra mest utsatta, och
            de behöver en övergångsperiod. Men det ni gör nu är att ni riskerar
            att de inte kommer att klara av de arbeten som ni föreslår.
          </note>
          <note type="speaker">
            Anf. 33 EVA-LENA JANSSON (S) replik:
          </note>
          <note>
            Herr talman! Jag är inte riktigt säker på att Désirée Pethrus
            hör vad jag säger. Jag blir jätteförvånad över svaret. Det är
            klart att man kan fortsätta att subventionera rika, som Désirée
            Pethrus sade. Men det tycker inte vi är avsikten med RUT. Jag
            säger ingenting om jobbet, men om man är rik har man väl råd att
            köpa städtjänster för över 25 000.
          </note>
          <note>
            Vad vi tar bort är möjligheten att hyra in en egen bartender
            och få det subventionerat via staten. Vi tycker inte att det är
            en bra verksamhet lika lite som vi tycker att privat läxhjälp
            är det. Och fas 3 ska bort.
          </note>
          <note type="speaker">
            Anf. 34 DÉSIRÉE PETHRUS (KD) replik:
          </note>
          <note>
            Herr talman! Då har vi helt olika inställning. Då förstår inte
            jag varför Eva-Lena Jansson ens förespråkar 25 000 till de rika.
            Man kan se det som enbart en subvention för de rika, eller så
            kan man se det som att också de rika är med och subventionerar
            jobb – att vi hjälps åt. Statskassan och den enskilde är med och
            betalar för att människor ska komma i arbete. Det är detta som
            är skillnaden mot alliansregeringen, där vi ville se detta som
            en arbetsmarknad.
          </note>
          <note type="speaker">
            Anf. 35 MONICA GREEN (S) replik:
          </note>
          <note>
            Herr talman! Jag tycker att det är uppfriskande med borgerliga
            politiker som talar sanning. Vi ska ge bidrag till de rika, säger
            Désirée Pethrus. Jag tycker att det är bra att ni tar bladet från
            munnen och berättar att detta var ett bidrag till de rika. Nu
            är hon upprörd över att vi ska sänka detta från 50 000 till 25
            000 och att vi tycker att om man är ännu rikare kan man betala
            det själv. Désirée Pethrus är upprörd, men det är bra att ni talar
            sanning.
          </note>
          <note>
            Dessutom ska jag passa på att gratulera. Ni har vunnit debatten
            inom de borgerliga partierna där ni tycker att det är så viktigt
            att bidragen ska finnas kvar. Det handlar om vårdnadsbidraget;
            det ska finnas kvar i de borgerliga partiernas budgetförslag.
            KD vann debatten, och det är väl bara att gratulera er till att
            ha vunnit över mer frisinnade eller liberala folkpartister som
            tyckte att vi skulle införa pappamånader i stället.
          </note>
          <note>
            Jag vänder mig emot att du påstår att de unga fick jobb när ni
            sänkte arbetsgivaravgiften. Varför finns det då så himla många
            unga arbetslösa?
          </note>
          <note type="speaker">
            Anf. 36 DÉSIRÉE PETHRUS (KD) replik:
          </note>
          <note>
            Herr talman! Jag har aldrig talat om bidrag till de rika. Jag
            sade att ni föreställer er att detta är ett bidrag till de rika.
            Då förstår inte jag varför ni ens ska ge 25 000 till de rika.
            Den frågan måste du kunna svara på.
          </note>
          <note>
            Jag tycker att vi i stället tillsammans – den enskilde som har
            råd att betala och staten – samverkar för att skapa en arbetsmarknad
            där människor kan komma in i arbete. Det är det som är skillnaden
            i politiken mellan oss.
          </note>
          <note>
            Vårdnadsbidraget har varit efterfrågat av många ute i kommunerna.
            Det handlar om dem som vill ha det. Låt oss få ha kvar en valfrihet
            i barnomsorgen! Det finns många som vill ha detta. Vårdnadsbidraget
            gäller fram till tre års ålder; det är inte i all evighet.
          </note>
          <note type="speaker">
            Anf. 37 MONICA GREEN (S) replik:
          </note>
          <note>
            Herr talman! Allt detta prat om att bidrag är så fruktansvärt
            fult och att det låser in människor gäller inte just vårdnadsbidraget,
            enligt Désirée Pethrus. Vi menar att ni med vårdnadsbidraget låser
            in många människor som behöver komma ut på arbetsmarknaden. Det
            beklagar jag.
          </note>
          <note>
            Det är en märklig lek med ord som Désirée Pethrus håller på med
            när hon påstår att det skulle vara bättre för de rika med RUT-avdraget.
            Det är ju ni själva som har påstått att det är för vanligt folk.
            Ditt resonemang går inte ihop – jag beklagar.
          </note>
          <note type="speaker">
            Anf. 38 DÉSIRÉE PETHRUS (KD) replik:
          </note>
          <note>
            Herr talman! Vårdnadsbidraget är till för att man ska kunna vara
            hemma med sina små barn upp till tre års ålder. Det är år då barn
            har ett jättestort behov av nära relationer med få personer. Det
            är en speciell tid. Jag förstår inte hur ni kan jämföra detta
            med arbetsmarknadspolitiska åtgärder eller bidrag.
          </note>
          <note type="speaker">
            Anf. 39 HILLEVI LARSSON (S) replik:
          </note>
          <note>
            Herr talman! Jag hängde upp mig lite grann på det där om fas
            3. Det sades att fas 3 är till för dem som har särskilda behov
            och som inte kan ta sig in på den övriga arbetsmarknaden. Det
            är 35 000 människor vi talar om. Alla som var arbetslösa tillräckligt
            länge med fas 3 hamnade eller riskerade att hamna där till slut
            om de inte lyckades hitta något annat att göra.
          </note>
          <note>
            Det stämmer att vi har många med funktionsnedsättning i fas 3.
            Men man frågar sig: Förtjänar gruppen funktionsnedsatta verkligen
            inte bättre än att ha en så usel ersättning och att man ger upp
            hoppet om dessa människor och inte tror att de någonsin ska kunna
            få ett riktigt jobb? Jag tycker att det är en fruktansvärd inställning.
          </note>
          <note>
            Det sades att ungdomar inte skulle hamna i fas 3, men man såg
            på slutet att det också kom allt fler unga dit. Man säger att
            fas 3 är en slutstation. Tidigare kallades det förtidspension,
            och nu fas 3. Detta kan inte få fortsätta; det är vår inställning.
          </note>
          <note type="speaker">
            Anf. 40 DÉSIRÉE PETHRUS (KD) replik:
          </note>
          <note>
            Herr talman! När man tittar tillbaka på hur det såg ut när vi
            tog över 2006, när 140 personer om dagen förtidspensionerades,
            undrar jag hur ni kan ha mage att kritisera att vi försökte göra
            någonting åt alla dem som var långtidssjukskrivna och många gånger
            bortglömda.
          </note>
          <note>
            På Blåeld, där jag var häromdagen, fanns en person som hade varit
            sjukskriven i elva år. Han kände att han äntligen hade fått komma
            in i en gemenskap och börjat få struktur på sin dag när han hade
            börjat arbeta i det sociala företaget inom Blåeld. Han kanske
            senare också kan söka ett arbete utanför.
          </note>
          <note>
            Vad är det som är bättre med att denna människa ska gå i förtidspen
            ­ sion, Hillevi?
          </note>
          <note type="speaker">
            Anf. 41 HILLEVI LARSSON (S) replik:
          </note>
          <note>
            Herr talman! Vi har ett omfattande program. Det största problemet
            är att var femte rekrytering misslyckas eftersom de arbetslösa
            har för dålig utbildning. Det är det allra viktigaste. Men vi
            vill också ha riktiga jobb. Alla som har fas-3-placering kommer
            inte att försvinna ut i ingenting. Det handlar om utbildning,
            men det handlar också om placeringar där man får en riktig lön.
            Det är det som är det viktiga: meningsfulla arbetsuppgifter och
            en riktig lön.
          </note>
          <note>
            Vi ska inte ha företag som tjänar miljontals kronor på fas 3,
            som vi hade med det tidigare systemet. Det stoppas nu.
          </note>
          <note type="speaker">
            Anf. 42 DÉSIRÉE PETHRUS (KD) replik:
          </note>
          <note>
            Herr talman! Utbildning är jättebra, och det ska vi absolut vara
            för. Men Hillevi Larsson har inte mött de personer som jag mötte
            i fredags, och hon har inte hört deras story. Jag är inte säker
            på att de hade klarat den omställning som ni nu föreslår.
          </note>
          <note>
            Frågan är om ni tar ett för stort steg. Tidigare blev de långtidssjukskrivna
            lämnade helt utan åtgärd. Det vi gjorde var att vi försökte hitta
            nya vägar tillbaka. Det tycker jag att vi ska se som en positiv
            lösning.
          </note>
          <note type="speaker">
            Anf. 43 BIRGER LAHTI (V) replik:
          </note>
          <note>
            Herr talman! Jag hörde på Désirées tal, och jag tänkte: Var är
            självkritiken? Du talar om att den nedsatta arbetsgivaravgiften
            för ungdomar var en lyckad satsning.
          </note>
          <note>
            Jag satt i en förbundsstyrelse under hela den tid då ditt parti
            hade regeringsställningen i landet. Vi fick larmrapport på larmrapport
            om att ungdomsarbetslösheten var den högsta vi någonsin haft i
            landet. Och du slår dig för bröstet och säger hur bra den var!
            Du jämför sedan med att avskaffandet av RUT kan slå bort vägen
            till arbetsmarknaden för unga.
          </note>
          <note>
            Den här regeringen matchar ungdomar med de jobb som finns, riktiga
            jobb. Du talar om att man ska hitta lösningar gemensamt. Jag tycker
            inte att det är någon skillnad mellan att vi höjer några skatter
            och gemensamt ser till att ungdomarna får riktiga jobb inom den
            offentliga sektorn eller att de putsar fönster åt någon som har
            råd.
          </note>
          <note type="speaker">
            Anf. 44 DÉSIRÉE PETHRUS (KD) replik:
          </note>
          <note>
            Herr talman! Birger Lahti tar upp många frågor.
          </note>
          <note>
            När det gäller den nedsatta arbetsgivaravgiften tror jag att
            till och med Handelsanställdas förbund har sagt att den åtminstone
            har sett till att många inte har gått i konkurs. Marginalerna
            är små inom till exempel res ­ taurangbranschen. Många ungdomar
            har fått en chans att få ett cv och att få visa vad man går för
            på arbetsmarknaden. Och man har lärt sig dagliga rutiner. De har
            ett jobb på den reguljära arbetsmarknaden, och man kan göra karriär
            inom den bransch där man är.
          </note>
          <note>
            Nu ska ungdomar i stället gå på något som ni har anvisat dem.
            Det tror jag är en negativ utveckling för ungdomar. Låt oss ha
            den reguljära arbetsmarknaden som fokus och försöka rikta insatser,
            som den sänkta arbetsgivaravgiften för ungdomar, för att få vanliga
            arbetsgivare att ta ansvar för att anställa ungdomar. Och låt
            oss ha incitamentet med en lägre arbetsgivaravgift.
          </note>
          <note type="speaker">
            Anf. 45 BIRGER LAHTI (V) replik:
          </note>
          <note>
            Herr talman! Jag har ingenting emot att det finns en arbetsmarknad
            för ungdomar. Men jag är övertygad om att ifall det finns en vilja
            att företag ska kunna anställa ungdomar har vi andra incitament
            än att gå in med statliga subventioner. Det handlar ofta om –
            jag säger inte att det alltid är på det sättet – företag som hade
            anställt ungdomar före den här reformen. Det var vad de hade.
            Nu skiftar vi bara pengarna till en annan sektor i välfärden.
          </note>
          <note>
            Jag håller inte med om Désirée Pethrus resonemang.
          </note>
          <note type="speaker">
            Anf. 46 DÉSIRÉE PETHRUS (KD) replik:
          </note>
          <note>
            Herr talman! Det finns de som föreslår sänkta ungdomslöner. Det
            har vi kristdemokrater inte varit för. Vi tycker att det är bättre
            att subventionera att arbetsgivarna anställer unga; det är oftast
            en lång upplärningsprocess när man tar emot ungdomar eftersom
            de inte har erfarenhet. Därför måste man också ha någon som hjälper
            till. Men ungdomarna har kvar samma lön. De har kollektivavtalsenliga
            löner. Vi tycker att det är jätteviktigt att de har det, och vi
            står absolut bakom det.
          </note>
          <note>
            Skillnaden mellan er och vår politik är att vi skapar jobb på
            den reguljära arbetsmarknaden.
          </note>
          <note type="speaker">
            Anf. 47 Arbetsmarknadsminister YLVA JOHANSSON (S):
          </note>
          <note>
            Herr talman! Det är trevligt att få delta i den här debatten.
          </note>
          <note>
            I dag har drygt 62 000 unga varit arbetslösa i mer än tre månader.
            Av de som är inskrivna på Arbetsförmedlingen har nästan 30 000
            varit arbetslösa i mer än sex månader. Det är en väldigt lång
            tid för en ung människa. Det är ett allvarligt samhällsproblem.
            Vi pratar om att vi behöver arbeta längre, och varje förlorad
            månad i början av arbetslivet måste ju tas igen senare.
          </note>
          <note>
            Det är också ett allvarligt problem för individen. Vi tycker
            nog alla att sex månader eller längre är väldigt lång tid. Och
            många av oss är ganska gamla och har kanske ett annat perspektiv
            på tiden. När man är ung och ska träda in på arbetsmarknaden är
            sex månader väldigt lång tid. Det händer mycket med unga människor
            som står utanför arbetsmarknaden så länge. En del är väl rustade
            med självförtroende och annat, men många tappar tilltron till
            sin egen förmåga, tappar tilltron till framtiden och tror kanske
            att det är omöjligt att komma in på arbetsmarknaden.
          </note>
          <note>
            Jag har i dag inlett en konferens om de EU-fonder som Sverige
            har tillgång till. För första gången någonsin får Sverige nu EU-stöd
            för att bekämpa ungdomsarbetslösheten. Jag tycker ärligt talat
            att det är lite skämmigt att vi hör till de länder i Europeiska
            unionen som inte själva klarar av att bekämpa arbetslösheten utan
            behöver stöd från andra länder. Vi är egentligen tillräckligt
            väl rustade för att kunna klara det själva.
          </note>
          <note>
            Regeringen har prioriterat arbetet mot ungdomsarbetslösheten
            högst. Därför tänker jag hålla mig till det i anförandet. Men
            låt mig först säga något om vilken arbetsmarknad ungdomarna ska
            ut på. Ett normalt år i Sverige tillsätts 1,3 miljoner jobb –
            1,3 miljoner anställningar – på en arbetsmarknad som har ungefär
            4,8 miljoner jobb. Det är en otroligt stor omställning och förändring.
            Jag ska vara ärlig och säga att alla de här inte är en ny person
            på jobbet. Det är nämligen ofta en ny visstidsanställning – dessvärre.
            Men en stor andel av dem är också en ny person på jobbet. Det
            betyder att omställningstakten på arbetsmarknaden är mycket hög.
            Inom tio år har vi definitivt förnyat i praktiken vartenda jobb
            på arbetsmarknaden.
          </note>
          <note>
            I den här förändringstakten är det tydligt att jobb som inte
            kräver gym ­ nasiekompetens försvinner. De blir färre och färre.
            Jobb som kräver gym ­ nasial yrkesutbildning har vi fortsatt stark
            efterfrågan och brist på inom många yrkesområden. Och för jobb
            som kräver någon form av högre ut ­ bildning såsom yrkeshögskola
            eller högskola finns det en stark tillväxt.
          </note>
          <note>
            Att ta sig in på arbetsmarknaden och att hålla sig kvar på arbetsmarknaden
            är svårt för ungdomar. På den här arbetsmarknaden med höga kompetenskrav
            och stark förändringstakt behöver man åtminstone gymnasiekompetens
            för att som ung inte bara ta sig in på utan också hålla sig kvar
            på arbetsmarknaden. Därför är det viktigt för regeringen att se
            till att unga klarar gymnasieskolan. Det gör vi genom stora investeringar
            i skolan, tidigt i grundskolan och i gymnasieskolan, men för de
            arbetslösa ungdomar som inte har gymnasiekompetens kommer vi också
            att erbjuda ett utbildningskontrakt.
          </note>
          <note>
            Vi vet att många av de unga människorna inte längtar tillbaka
            till gymnasiet. Så är det. Därför måste vi möta människor individuellt.
            Det handlar om att hitta lösningar som gör det möjligt att tillsammans
            med en anställning, kanske tillsammans med folkbildningen , ta
            sig igenom gymnasiet så att man rustas med den grund som är nödvändig
            på den svenska arbetsmarknaden. Vi inspireras av den modell som
            har använts i Västerås. Vi kommer att utveckla den modellen i
            flera varianter tillsammans med kommunerna.
          </note>
          <note>
            I dag är det också för få ungdomar som utbildar sig inom gymnasiala
            yrkesutbildningar, vilket leder till att vi har brist inom många
            yrken som inte kräver högskoleutbildning. Därför är det viktigt
            att satsa mer på yrkesvux och att rusta ungdomsgymnasiet så att
            fler väljer en yrkesutbildning. Vi behöver också få många fler
            ungdomar att välja att läsa vidare inom högskola, universitet
            och yrkeshögskola. Därför satsar regeringen stort på utbildning.
          </note>
          <note>
            Jag vet att det ibland höjs röster, här i kammaren och på andra
            ställen, för att utbildning skulle vara en inlåsningseffekt. Låt
            mig vara väldigt tydlig: Den här regeringen anser inte att det
            är att vara inlåst om du som ung skaffar dig en utbildning som
            rustar dig för arbetsmarknaden! Det är ett av de allra klokaste
            besluten en ung människa kan ta. Att välja att utbilda sig för
            att kunna klara de höga krav som finns på arbetsmarknaden i dag
            är att själv påverka sin egen framtid på arbetsmarknaden.
          </note>
          <note>
            Trots att vi har hög arbetslöshet är det många jobb som inte
            tillsätts. Stora utmaningar i hela arbetsmarknadspolitiken och
            i förändringen av Arbetsförmedlingen är att se till att de lediga
            jobben kan tillsättas, att personer kan få hjälp från första dagen
            och att arbetsförmedlare kan använda sin professionalitet till
            att göra bedömningar och inte styras av stela tidsgränser. Jag
            tänker inte utveckla det den här gången, men jag återkommer gärna
            till detta vid ett annat tillfälle.
          </note>
          <note>
            När det gäller ungdomsarbetslösheten vill regeringen sätta en
            bortre gräns för hur länge vi accepterar att en ung människa lämnas
            i sticket, i arbetslöshet. Vi vill inte att en enda ung människa
            ska vara långtidsarbetslös. Det är en stor utmaning med tanke
            på de siffror som jag inledde med. Men vi vill successivt pressa
            ned gränsen så att ingen ung människa är arbetslös i mer än max
            90 dagar. För att lyckas med det är det helt avgörande att ingen
            ung placeras i någon ”pysselsättning” eller meningslös åtgärd.
            Jag tror inte att något annat är så dåligt för självförtroendet
            och tilltron till framtiden som att sättas i någonting som man
            inte själv tror leder till arbete. Därför är det viktigt att göra
            det på ett sådant sät t att varje insats är en riktig insats som
            leder till ett riktigt jobb eller till en utbildning som rustar
            för arbetsmarknaden.
          </note>
          <note>
            Herr talman! Många unga har goda förutsättningar på arbetsmarknaden.
            När de under de senaste åren har vänt sig till Arbetsförmedlingen
            har de tyvärr mötts av: Du har inget här att göra förrän du har
            varit arbetslös i tre månader. Det är onödigt lång tid. Många
            ungdomar som är väl rustade kan få jobb snabbare än de får i dag.
            Därför ska de redan första dagen kunna få träffa en kvalificerad
            arbetsförmedlare som ger goda råd om hur man tar sig vidare, hur
            man snabbt kan ta sig in på arbetsmarknaden och matchas mot de
            lediga jobben. Om det krävs ska de uppmanas att flytta för att
            de ska kunna använda sin kompetens på rätt sätt.
          </note>
          <note>
            Många ungdomar vill också ha hjälp med att få den kompetens som
            efterfrågas på arbetsmarknaden. Yrkesintroduktionsanställningar
            är en bra modell för detta. Tyvärr är det bara 776 ungdomar som
            har en sådan anställning i dag. Jag tycker att det är väldigt
            få i förhållande till behoven på arbetsmarknaden, och jag tror
            att det också är få i förhållande till ungdomars egentliga efterfrågan.
          </note>
          <note>
            Det blir en viktig sak för regeringen att tillsammans med arbetsmark
            ­ nadens parter och utbildningssystemet försöka rigga bättre lösningar
            så att fler ungdomar kan komma in på arbetsmarknaden via en yrkesintroduk
            ­ tionsanställning.
          </note>
          <note>
            Vi vet att många företag vill anställa unga. Då är det viktigt
            att vi kan möta dessa företag med den kompetensförsörjning som
            ofta krävs för att man ska vara anställbar.
          </note>
          <note>
            Vi har stora behov av en generationsväxling i välfärden. Jag
            ser att de yrkesintroduktionsavtal som finns inom till exempel
            Kommunals område är ett mycket viktigt verktyg för att klara detta.
          </note>
          <note>
            Mats Persson talade tidigare här om att man borde ha anställningar
            där anställning kombineras med utbildning. Ja, det är precis det
            som vi vill göra, och vi utvecklar det gärna tillsammans också
            med Folkpartiet. Det är precis det som är yrkesintroduktionsanställningar,
            och jag tror också att man kan finna fler modeller där man kombinerar
            riktigt arbete och avtalsenlig lön med olika former av utbildning
            som ger rätt kompetens för de lediga jobben.
          </note>
          <note>
            De traineejobb som vi föreslår i budgetpropositionen är yrkesintroduktionsanställningar,
            men med något högre subventionsgrad än vid de befintliga yrkesintroduktionsanställningarna.
            Vi tror att det kan vara nödvändigt för vissa ungdomar att ha
            en högre subventionsgrad än den som finns inom yrkesintroduktionsanställningar.
            Det är möjligt att det inte behövs så hög subventionsgrad. Det
            är en diskussion som man får ta med kommunerna. Men jag tror att
            det kommer att krävas.
          </note>
          <note>
            Regeringen bjuder nu in samtliga Sveriges kommuner för att samarbeta
            om att bekämpa ungdomsarbetslösheten. Jag kommer personligen att
            träffa alla kommunledningar och erbjuda dem att vara med och tillsammans
            lösa ungdomsarbetslösheten.
          </note>
          <note>
            Jag genomförde en gång någonting som hette Kunskapslyftet när
            jag hade ansvaret för utbildningspolitiken i en tidigare regering.
            Då hade vi just ett sådant samarbete i en ny form mellan stat
            och kommun. Jag vill inbjuda kommunerna till en liknande, ny form
            av samarbete för att bekämpa ungdomsarbetslösheten. Det handlar
            om att samarbeta mellan Arbetsförmedlingen, staten, kommunerna,
            det lokala näringslivet, folkbildningen, yrkesutbildningen och
            den kommunala vuxenutbildningen så att vi tillsammans kan kraftsamla
            för att lösa situationen också för de ungdomar som har det svårast
            på arbetsmarknaden.
          </note>
          <note>
            Om man menar allvar med att inbjuda till samarbete måste man
            också vara beredd att lyssna och genomföra förändringar utifrån
            de synpunkter som kommer in. Och jag hoppas, herr talman, på en
            bred uppslutning när jag bjuder in till detta samarbete. Jag kan
            lova att regeringen kommer att vara flexibel och lyssna på de
            synpunkter som vi får för att vi tillsammans ska kunna rigga det
            som krävs för att man ska kunna klara en av vårt lands största
            utmaningar: ungdomsarbetslösheten.
          </note>
          <note>
            (Applåder)
          </note>
          <note type="speaker">
            Anf. 48 CATHARINA ELMSÄTER-SVÄRD (M) replik:
          </note>
          <note>
            Herr talman! Ylva Johansson verkar ha ett väldigt driv för att
            unga ska få sitt första jobb. Det tycker jag är bra. Det som däremot
            oroar mig är att nästan all energi och allt engagemang läggs på
            att dessa ungdomar ska in i just offentlig sektor.
          </note>
          <note>
            Jag nämnde tidigare besöksnäringen. Den verksamheten lämnar inte
            landet, men vi vill gärna att människor kommer hit. Där är en
            tredjedel av dem som jobbar under 26 år. Det är väldigt få som
            har gymnasieutbildning eller eftergymnasial utbildning. Besöksnäringen
            behöver rekrytera fram till 2023 någonstans mellan 40 000 och
            50 000 personer per år.
          </note>
          <note>
            Min fråga till Ylva Johansson är: Varför vill då regeringen göra
            det dyrare att anställa en ung? Och varför tänker man ens tanken
            att stänga Bromma, det som gör att besökare kan komma hit?
          </note>
          <note type="speaker">
            Anf. 49 Arbetsmarknadsminister YLVA JOHANSSON (S) replik:
          </note>
          <note>
            Herr talman! Jag tror att Catharina Elmsäter-Svärd lyssnade lite
            dåligt. Jag sade just att många ungdomar är väl rustade, men de
            behöver hjälp att matchas mot de lediga jobben. Detta är Arbetsförmedlingens
            viktigaste uppgift.
          </note>
          <note>
            Det kommer att bli en förändring vid mötet med arbetslösa unga.
            Redan från första dagen ska man få kvalificerad hjälp för att
            kunna matchas mot de lediga jobben och flytta dit där det finns
            lediga jobb, om det krävs.
          </note>
          <note>
            När det gäller besöksnäringen besökte jag själv hotellbranschen
            i Malmö för något år sedan. Man ville ha ett samarbete med Arbetsförmed
            ­ lingen om hur personer med erfarenhet från hotellbranschen kulle
            kunna rekrytera – detta för att ungdomar skulle kunna rustas för
            att ta de lediga jobben.
          </note>
          <note>
            Hotellbranschen i Malmö upplevde då att man inte fick till något
            samarbete med Arbetsförmedlingen, utan man vände sig i stället
            till kommunen för ett samarbete. Det är precis det här som jag
            vill ändra på.
          </note>
          <note>
            Arbetsförmedlingens uppgift ska vara att se till att de lediga
            jobben kan tillsättas. Inte minst inom besöksnäringen och på många
            andra områden är det viktigt att man får hjälp att hitta den kompetens
            som företagen behöver.
          </note>
          <note type="speaker">
            Anf. 50 CATHARINA ELMSÄTER-SVÄRD (M) replik:
          </note>
          <note>
            Herr talman! Jag fick inget svar på min fråga varför regeringen
            tycker att det är så viktigt att göra det så mycket dyrare att
            anställa en ung. Just hotell- och restaurangbranschen och besöksnäringen
            behöver under de kommande åren anställa någonstans mellan 40 000
            och 50 000 per år.
          </note>
          <note>
            Vi fick inte heller något svar på varför regeringen tycker att
            det är så viktigt att stänga Bromma, det som är nerven för att
            människor ska kunna komma hit och besöka oss.
          </note>
          <note>
            Snarare handlar det om att ta tillbaka Kunskapslyftet som inte
            är sjukpenninggrundande eller pensionsgrundande och som vi inte
            heller vet om EU kommer att godkänna.
          </note>
          <note type="speaker">
            Anf. 51 Arbetsmarknadsminister YLVA JOHANSSON (S) replik:
          </note>
          <note>
            Herr talman! Låt mig göra ett korrigerande: Det blir inte dyrare
            att anställa unga än någon annan. Det vi gör är att vi successivt
            återställer arbetsgivaravgiften så att den är lika för alla.
          </note>
          <note>
            Hotell- och restaurangbranschen är ju en bransch som i dag har
            många unga anställ da, och det hade man också före den stora sänkningen
            av arbetsgivaravgiften. Där har vi inte sett att andelen unga
            har ökat, trots de många miljarder som den tidigare regeringen
            satsade på skattesänkningar.
          </note>
          <note type="speaker">
            Anf. 52 MATS PERSSON (FP) replik:
          </note>
          <note>
            Herr talman! Jag konstaterar att ministern inte svarade på frågan
            hur det kan bli fler jobb till unga när man gör det dyrare att
            anställ a dem. Men det är möjligt att hon kommer att svara på
            den i repliken till mig.
          </note>
          <note>
            I mitt anförande pekade jag på hur vi vill bygga upp en arbetsmarknad.
            Den generella vägen ska vara att det blir enklare och fler vägar
            in genom att man har lärlingsanställningar där man kombinerar
            arbete och utbildning. Det är också någonting som du själv tog
            upp i ett anförande, att det är viktigt att de insatser som vi
            gör leder till riktiga jobb.
          </note>
          <note>
            Då är min fråga: Vad är det i de konstgjorda jobben – traineejobben
            – som leder till riktiga jobb? I själva verket har vi en modell
            som gäller på hela arbetsmarknaden, inom både privat och offentlig
            sektor, som handlar om lärlingsanställningar, men då väljer regeringen
            att ensidigt införa konstgjorda jobb i vård och omsorg inom sjukvården,
            någonting som uppenbarligen inte efterfrågas av Vårdförbundet
            och andra.
          </note>
          <note>
            Vad är det i detta som leder till riktiga jobb när det i själva
            verket är konstgjorda jobb?
          </note>
          <note type="speaker">
            Anf. 53 Arbetsmarknadsminister YLVA JOHANSSON (S) replik:
          </note>
          <note>
            Herr talman! Yrkesintroduktionsanställningar är inga konstgjorda
            jobb, anser jag. Det är helt riktiga anställningar som följer
            de avtal som har träffats inom stora delar av arbetsmarknaden.
            Man kombinerar anställning och avtalsenlig lön med utbildning.
          </note>
          <note>
            Utformningen av yrkesintroduktionsanställningar är lite olika
            för olika branscher, och det tycker jag är klokt. Vägen in till
            jobben i olika branscher ser olika ut. Jag tycker att det är lite
            nedsättande att kalla det för konstgjorda jobb.
          </note>
          <note>
            Jag ska nu ta en diskussion med kommunerna som står inför en
            viktig generationsväxling som jag menar är avgörande för att vi
            ska klara att upprätthålla kvaliteten i välfärden i framtiden,
            inte minst i äldreomsorgen.
          </note>
          <note>
            Det är på tok för få ungdomar som utbildar sig till undersköterska.
            Då måste vi hitta fler vägar för att man ska kunna bli en utbildad
            undersköterska. Om arbetsgivarna i kommuner och landsting inte
            tycker att det behövs någon högre subventionsgrad i sina yrkesintroduktionsanställningar,
            så tack, då kan vi använda pengarna till annat. Men låt mig ta
            dialogen med dem först.
          </note>
          <note type="speaker">
            Anf. 54 MATS PERSSON (FP) replik:
          </note>
          <note>
            Herr talman! Det som den rödgröna regeringen gör är att man tar
            pengar genom att göra det dyrare att anställa ungdomar på hela
            arbetsmarknaden. Dessa pengar lägger man på konstgjorda jobb i
            offentlig sektor.
          </note>
          <note>
            Min fråga till ministern är: Hur blir det fler jobb till unga
            när ni gör det dyrare att anställa dem?
          </note>
          <note type="speaker">
            Anf. 55 Arbetsmarknadsminister YLVA JOHANSSON (S) replik:
          </note>
          <note>
            Herr talman! Jag hann i min tidigare replik inte säga att jag
            träffade Vårdförbundet i går. Vårdförbunde t har inte problem
            med den typ av yrkesintroduktionsanställningar eller traineejobb
            som vi föreslår och som redan finns inom Kommunals avtalsområde;
            det är ju Kommunal som är den avtalsslutande parten och tillsammans
            med arbetsgivarna har ansvar för att upprätthålla kvaliteten i
            anställningarna.
          </note>
          <note>
            De skattesänkningar som den tidigare regeringen genomförde var
            dyra och ineffektiva, och då bör man ändra sig och i stället satsa
            på sådant som fungerar.
          </note>
          <note type="speaker">
            Anf. 56 KATARINA BRÄNNSTRÖM (M) replik:
          </note>
          <note>
            Herr talman! Det finns inte en enda proposition i den propositionslista
            som kom med posten från departementet. Det visar att vi har en
            regering som är ganska oförberedd, eller så finns det inga idéer
            om hur man ska skapa jobb, framför allt inte hur man ska skapa
            jobb utanför offentlig sektor. Det finns inte ett enda förslag
            i budgeten heller. Det är stora ord och litet resultat.
          </note>
          <note>
            Om det är så enkelt att det är gammal S-politik som ska fixa
            jobben, varför var arbetslösheten då så hög före 2006? Varför
            var så många ungdomar trots 100-dagarsgarantin arbetslösa före
            2006?
          </note>
          <note>
            Jag vill fråga arbetsmarknadsministern hur regeringen med den
            politik man nu för ska fixa fler jobb utanför offentlig sektor.
          </note>
          <note type="speaker">
            Anf. 57 Arbetsmarknadsminister YLVA JOHANSSON (S) replik:
          </note>
          <note>
            Herr talman! Jag vet inte riktigt vad jag ska svara på Katarina
            Brännströms drapa. Arbetslösheten är högre i dag än den var innan
            den av henne stödda regeringen tillträdde. Långtidsarbetslösheten
            bland unga är ungefär tre gånger så hög i dag jämfört med vad
            den var innan alliansregeringen tillträdde. Det har varit en turbulent
            tid och vi har genomgått en finanskris, men arbetslösheten är
            högre, Katarina Brännström, och ingenting annat.
          </note>
          <note>
            Katarina Brännström frågar hur vi ska skapa fler jobb. Låt mig
            säga att arbetsmarknadspolitiken inte skapar jobb. Det tror jag
            att man måste vara ärlig och säga. Det arbetsmarknadspolitiken
            kan göra är att se till att de lediga jobb som finns tillsätts.
            När de lediga jobben kan tillsättas inom en kort tid och med kompetent
            personal driver det i sin tur den ekonomiska utvecklingen framåt.
            De företag som vill rekrytera kan då åta sig nya order och också
            expandera sin verksamhet. Arbetsmarknadspolitiken är till för
            att arbetsmarknaden ska fungera väl.
          </note>
          <note type="speaker">
            Anf. 58 KATARINA BRÄNNSTRÖM (M) replik:
          </note>
          <note>
            Herr talman! Det var många vackra ord i arbetsmarknadsministerns
            tidigare inlägg. Det är traineejobb, extratjänster och mycket
            annat som ska till. Ingenting är klart vad gäller hur, hur många
            eller vad resultatet ska bli.
          </note>
          <note>
            Arbetsmarknadspolitiken skapar inga nya jobb. Det var intressant
            att höra. Nej, vi tror inte heller att den nu förda arbetsmarknadspolitiken
            kommer att göra det, framför allt inte utanför offentlig sektor.
            Frågan är om det kommer att bli några nya, friska, färska jobb
            ens inom offentlig sektor. Det är bara statligt subventionerade
            jobb som har föreslagits, vilket är ganska dåligt av en regering
            som kallar sig en arbetsregering.
          </note>
          <note type="speaker">
            Anf. 59 Arbetsmarknadsminister YLVA JOHANSSON (S) replik:
          </note>
          <note>
            Herr talman! Den nuvarande regeringen föreslår stora resurser
            för att vi ska kunna nyanställa personal i äldreomsorgen, skolan,
            förskolan och sjukvården eftersom välfärden behöver rustas upp
            med nya anställda. Det är inte arbetsmarknadspolitik. Det är investeringar
            i välfärden, och de är helt nödvändiga.
          </note>
          <note>
            Katarina Brännström uttalar sig nedsättande om att använda subventio
            ­ nerade anställningar inom arbetsmarknadspolitiken. Jag är förvånad
            över det. I dag har fler än 40 000 personer en subventionerad
            anställning på arbetsmarknaden. Jag tycker att det är ett väl
            fungerande sätt som man kan använda inom arbetsmarknadspolitiken
            och som vi även fortsättningsvis bör använda med omdöme.
          </note>
          <note type="speaker">
            Anf. 60 ANNIKA QARLSSON (C) replik:
          </note>
          <note>
            Herr talman! Tack, arbetsmarknadsminister Ylva Johansson, för
            ditt brinnande engagemang för ungdomar! Jag instämmer i konstaterandet
            att det är oerhört viktigt att förkorta tiden i arbetslöshet.
            Sedan är vi kanske inte riktigt överens om vägen dit, men målet
            delar vi i allra högsta grad.
          </note>
          <note>
            När det gäller sänkningen av arbetsgivaravgiften för ungdomar
            har det varit ett sätt att ge ungdomar möjlighet att snabbare
            få in en fot på arbetsmarknaden. Arbetsmarknadsministern beskriver
            det som en ineffektiv, dyr och dålig åtgärd. Därför är det intressant
            att fundera på om den sänkning vi haft inte spelat någon roll.
            Många forskare bedömer att om den tas bort kommer det att ha en
            negativ effekt.
          </note>
          <note>
            Jag ser att man i budgeten kompenserar kommuner och landsting.
            Om man inte tror att det har någon effekt, varför väljer ni i
            regeringen då att kompensera kommuner och landsting?
          </note>
          <note type="speaker">
            Anf. 61 Arbetsmarknadsminister YLVA JOHANSSON (S) replik:
          </note>
          <note>
            Herr talman! Den sänkta arbetsgivaravgiften för ungdomar har
            varit och är en dyr och ineffektiv åtgärd. Det betyder inte att
            den inte har haft någon effekt, men det har varit väldigt dyrt
            per jobb – om det har gett jobb. Om det är i princip alla utvärderingar,
            och varenda ekonom, tror jag, överens. Det är ett mycket trubbigt
            och dyrt instrument.
          </note>
          <note>
            Om man badar i pengar kan man ägna sig åt stora skattesänkningar
            även om de har låg effekt. Det gör inte vi. Det är ont om resurser,
            och då måste man använda resurserna på bästa sätt. Då är det viktigare
            att kunna rusta de ungdomar som är arbetslösa så att de får möjlighet
            att kliva in på arbetsmarknaden, får fotfäste på arbetsmarknaden
            och kan stanna kvar på arbetsmarknaden, detta i stället för att
            fortsätta med skattesänkningar som inte har haft särskilt stor
            effekt.
          </note>
          <note type="speaker">
            Anf. 62 ANNIKA QARLSSON (C) replik:
          </note>
          <note>
            Herr talman! Jag konstaterar att arbetsmarknadsministern inte
            svarar på min fråga. Om det nu är så ineffektivt och inte spelar
            någon roll över huvud taget, varför väljer man att kompensera
            kommuner och landsting? Under lång tid har fyra av fem jobb tillkommit
            i de små och medelstora företagen. Det är inte bara någonting
            som sker här och nu , utan det har skett över lång tid. Det är
            där jobben växer fram. Men de ska inte kompenseras. I regeringens
            beskrivning beror det på att det varit ineffektivt och inte spelar
            någon roll om man får det eller inte.
          </note>
          <note>
            Min fråga är: Varför kompenseras kommuner och landsting om det
            inte spelar någon roll?
          </note>
          <note type="speaker">
            Anf. 63 Arbetsmarknadsminister YLVA JOHANSSON (S) replik:
          </note>
          <note>
            Herr talman! Om man lyssnade på vad jag sade kunde man höra att
            jag sade att det är en dyr och ineffektiv åtgärd; jag sade inte
            att det inte spelar någon som helst roll. Därför avskaffar vi
            den till förmån för satsningar på insatser för de ungdomar som
            är arbetslösa.
          </note>
          <note>
            Man kan lyssna på arbetsgivarna, på dem som söker personal. Svenskt
            Näringsliv uppger att var femte rekrytering misslyckas. Jag träffar
            oerhört många arbetsgivare som har svårt att få tag i personal
            med rätt kompetens. Deras stora problem är inte att de inte har
            råd att betala kostnaden och lönen för dem som de vill anställa.
            Deras stora problem är att de inte får tag i personer med rätt
            kompetens. Här kan arbetsmarknadspolitik och utbildningspolitik
            göra skillnad på riktigt.
          </note>
          <note type="speaker">
            Anf. 64 DÉSIRÉE PETHRUS (KD) replik:
          </note>
          <note>
            Herr talman! Tack, arbetsmarknadsministern, för en bra debatt!
            Jag har en del frågor om ungdomsarbetslösheten. Det är en jätteviktig
            fråga, och det är bra att vi alla har ett engagemang i den.
          </note>
          <note>
            En sak som jag tog upp med generaldirektören för Arbetsförmedlingen
            när han var i utskottet nyligen var om inte traineejobben ger
            inlåsningseffekter. Han höll med om att det till viss del blir
            inlåsningseffekter. De ungdomar som egentligen skulle söka jobb
            på den reguljära arbetsmarknaden riskerar att bli inlåsta i ett
            år i traineejobbet.
          </note>
          <note>
            Det andra handlar om de undanträngningseffekter som det kan få
            för dem som verkligen vill till en viss sektor men inte kan komma
            in på grund av traineejobben.
          </note>
          <note>
            Hur ser arbetsmarknadsministern på risken med traineejobb vad
            gäller både inlåsningseffekter och undanträngningseffekter?
          </note>
          <note type="speaker">
            Anf. 65 Arbetsmarknadsminister YLVA JOHANSSON (S) replik:
          </note>
          <note>
            Herr talman! Varje gång man använder subventioner som en del
            av de arbetsmarknadspolitiska åtgärderna uppstår frågan om det
            leder till undanträngningseffekter. Det är en fråga man alltid
            måste ställa sig, och det finns inget glasklart svar på hur den
            avvägningen görs på bästa sätt. Samtidigt finns personer som behöver
            ”inträngningseffekter”, för att ta sig in på arbetsmarknaden.
            Det är därför vi använder subventionerade anställningar och har,
            åtminstone hittills, gjort det i ganska stor enighet i Sveriges
            riksdag. Så har det varit i svensk arbetsmarknadspolitik under
            lång tid.
          </note>
          <note>
            Yrkesintroduktionsanställningarna bygger på avtal mellan parterna.
            De är uppbyggda på lite olika sätt inom olika avtalsområden. Min
            erfarenhet är att när man baserar anställningar på kollektivavtal,
            där det är två parter som bär detta, brukar det vara en god garant
            för att det inte leder till undanträngningseffekter. Det är också
            en god garant för kvalitet i anställningarna. Jag tror att d et
            är ett av de bästa sätten att säkerställa att man inte får arbetsgivare
            som utnyttjar subventioner på ett felaktigt sätt.
          </note>
          <note type="speaker">
            Anf. 66 DÉSIRÉE PETHRUS (KD) replik:
          </note>
          <note>
            Herr talman! Vi tyckte att det var en mycket smartare idé att
            göra det lite billigare att anställa ungdomar, eftersom de inte
            har så mycket erfarenhet. På så sätt kan de sälja sig själva.
          </note>
          <note>
            Min slutfråga gäller fas 3. Arbetsmarknadsministern säger att
            det måste finnas en bortre gräns; unga ska inte vara arbetslösa
            mer än 90 dagar. Det har vi i Alliansen också sagt. Men vad händer
            med dem som är sjuka i elva år? De löper nu risk att inte få hjälp
            att komma tillbaka i arbete på det sätt som fas 3 innebär.
          </note>
          <note type="speaker">
            Anf. 67 Arbetsmarknadsminister YLVA JOHANSSON (S) replik:
          </note>
          <note>
            Herr talman! Personer som befinner sig i fas 3 är inte någon
            helt annan sorts människor än du och jag, Désirée Pethrus. Men
            det är människor som är drabbade av arbetslöshet. Många av dem
            är drabbade av fattigdom. De har varit drabbade av en många gånger
            inhuman politik under lång tid. Det är människor som kan och bör
            rustas för att kunna ta jobb på den ordinarie arbetsmarknaden.
            Det är oerhört viktigt att vi inte förminskar människor och deras
            förmåga.
          </note>
          <note>
            (Applåder)
          </note>
          <note type="speaker">
            Anf. 68 GUNILLA NORDGREN (M) replik:
          </note>
          <note>
            Herr talman! Med era många jobbfientliga reformer undrar jag
            hur ni ska kunna nå ert mål om lägst ungdomsarbetslöshet i EU.
            Bland annat höjer ni kostnaden för att anställa unga. Det är ett
            relativt mål; man kan nå det om arbetslösheten ökar i EU utan
            att den sjunker i Sverige. Nu säger jag inte att det kommer att
            bli så, men målet är relativt. Är det tänkt att extrajobben och
            traineejobben ska leda till att människor flyttas i statistiken
            från arbetslösa till sysselsatta, så att man friserar statistiken
            på det sättet?
          </note>
          <note type="speaker">
            Anf. 69 Arbetsmarknadsminister YLVA JOHANSSON (S) replik:
          </note>
          <note>
            Herr talman! Jag tror att jag var tydlig med detta i mitt huvudanförande.
            Ska vi lyckas bekämpa arbetslösheten och inte minst ungdomsarbetslösheten
            krävs insatser som leder till riktiga jobb. Det handlar om stora
            satsningar på utbildning. Jag tror att det är oerhört farligt
            om man fortsätter på samma väg som under de senaste åren. Många
            ungdomar har placerats i praktikplats efter praktikplats utan
            att det har lett till jobb, och kanske har inte ens avsikten varit
            att det skulle leda till arbete.
          </note>
          <note>
            För att vi ska lyckas med insatser som faktiskt leder till jobb
            krävs det en kraftsamling i samhället. Regeringen vill bjuda in
            till en sådan kraftsamling. Menar man allvar med ett sådant samarbete
            måste man också vara pragmatisk och vara beredd att kompromissa.
            Det är jag. Jag kommer att lyssna på arbetsmarknadens parter.
            Jag kommer att lyssna på arbetsgivarna. Jag kommer att lyssna
            på kommunerna. Jag kommer att göra allt som står i min makt för
            att de statliga insatserna ska vara så väl avpassade att de löser
            problemet på riktigt.
          </note>
          <note type="speaker">
            Anf. 70 GUNILLA NORDGREN (M) replik:
          </note>
          <note>
            Herr talman! Jag kan konstatera att jag inte får något svar på
            hur man ska nå målet. Det är ett relativt mål. Om arbetslösheten
            ökar inom EU påverkar det chanserna att nå målet.
          </note>
          <note>
            Dessutom pratar man om de här extrajobben, som bara ska finnas
            inom offentligheten. Men vi har diskuterat till exempel besöksnäringen
            här tidigare. När ni nu höjer arbetsgivaravgifterna kan man väl
            ändå konstatera att det inte blir fler jobb för ungdomar när man
            ökar kostnaden för att anställa dem.
          </note>
          <note type="speaker">
            Anf. 71 Arbetsmarknadsminister YLVA JOHANSSON (S) replik:
          </note>
          <note>
            Herr talman! Det blev inte heller fler jobb för ungdomar när
            man kraftigt sänkte arbetsgivaravgiften för ungdomar.
          </note>
          <note type="speaker">
            Anf. 72 JONAS ERIKSSON (MP):
          </note>
          <note>
            Herr talman! Vikten av jobb tror jag att det råder ganska stor
            samsyn om bland alla aktiva politiker. Man behöver försörjning.
            Jobben fyller en social funktion och är också grunden för finansieringen
            av vårt välfärdssamhälle.
          </note>
          <note>
            Det råder lite olika syn på hur väl den tidigare regeringen lyckats.
            Men vi kan ändå konstatera att arbetslösheten i Sverige fortfarande
            är hög, att ungdomsarbetslösheten är väldigt hög och att långtidsarbetslösheten
            ökar. Om vi kan ha det som en gemensam utgångspunkt när vi diskuterar
            politiken – i stället för att tala om historien – och försöker
            hitta lösningar som hjälper varje enskild människa att komma i
            arbete tror jag att vi har nått långt.
          </note>
          <note>
            Det finns som ni vet många arbetslösa. Samtidigt finns det väldigt
            många företagare som vill anställa. Det finns olika skäl till
            att man inte gör det. Ett skäl är att man inte hittar rätt kompetens.
            Flera andra ledamöter och även arbetsmarknadsministern har berört
            detta. Därför ser jag och Miljöpartiet det som oerhört viktigt
            att vi försöker matcha behovet med kompetensen. Det gör man genom
            att kompetensutveckla människor som saknar den kompetens som efterfrågas.
            Vi behöver fler yrkeshögskoleplatser. Vi behöver fler platser
            på komvux. Vi behöver också inrätta fler platser på högskola och
            universitet inom de områden där det i dag råder brist på arbetskraft.
          </note>
          <note>
            Det finns också andra skäl till att företagare inte väljer att
            anställa. Kostnaden är en aspekt som varit uppe. Men det handlar
            kanske också om oron i att bära arbetsgivaransvaret. Det kan handla
            om oro över att få ta kostnader för sjukförsäkring. Här har flera
            partier haft olika förslag. Regeringen lägger nu fram förslag
            om att jobba med regelförenkling, precis som tidigare regeringar,
            men också om att minska kostnaderna för att ta ansvar för sjuka
            arbetstagare. Det är väldigt positivt att vi går ett steg i den
            riktningen. Jag har också uppfattat att det funnits en stor enighet
            i Sveriges riksdag om att det här är områden som man måste fortsätta
            att jobba med. Därför borde det finnas förutsättningar att gå
            vidare i regelförenklingsarbetet tillsammans.
          </note>
          <note>
            Det finns fler jobb som behöver utföras i samhället men som inte
            utförs i dag. Det finns många brister i välfärdssektorn, där fler
            händer är lösningen. Därför är det viktigt att vi satsar mer resurser
            på välfärdsområdet, med fler anställda i skolan och äldreomsorgen
            för att ta ett par exempel.
          </note>
          <note>
            Vi har också stora behov av investeringar i infrastruktur. Vi
            har ett stort behov av att renovera bostäder i Sverige, energieffektivisera
            och bygga nytt. Här har vi som riksdag och regering ett stort
            ansvar för att underlätta. Det sker bland annat genom offentliga
            investeringar i drift och underhåll, inte minst till järnvägen.
            Det handlar även om investeringsbidrag för att rusta upp våra
            miljonprogramsområden.
          </note>
          <note>
            Men vi behöver också underlätta för ny företagsamhet. Regelkrångel
            har förstås varit ett bekymmer, men innovationen, som varit så
            viktig för Sverige, är fortsatt viktig. Därför är det viktigt
            att förbättra innovationskedjan. Regeringens förslag om ett innovationsråd
            är ett steg i den riktningen. Att samverka mer mellan olika aktörer
            i industrin och näringslivet är också oerhört viktigt. Regeringen
            går fram med flera samverkansprogram.
          </note>
          <note>
            Det finns alltså en mängd områden att arbeta med: att matcha
            efterfrågan på arbetsmarknaden, att stimulera det privata näringslivet
            och att göra det enklare att starta företag. Det skapar också
            en större efterfrågan på att anställa.
          </note>
          <note type="speaker">
            Anf. 73 CATHARINA ELMSÄTER-SVÄRD (M) replik:
          </note>
          <note>
            Herr talman! Jag tycker att Jonas Eriksson var inne på någonting
            väldigt intressant. Det finns i dag människor som söker jobb och
            företag som söker personer som kan ta jobb. Då är det viktigt
            med matchningen och framför allt hur arbetssökande och arbetsgivare
            hittar varandra.
          </note>
          <note>
            Ett sådant viktigt verktyg är att arbetsmarknadsregionerna blir
            större och större. Det är viktigt med infrastruktur och att vi
            kan pendla långa sträckor på en kortare tid. Det är också viktigt
            att företagen har möjlighet att hitta sin spetskompetens.
          </note>
          <note>
            Att gå vidare med byggande av snabbjärnvägar tror jag är en viktig
            del. Men min fråga till Jonas Eriksson är varför Miljöpartiet
            tycker att det är så viktigt att se till att vi inte har Bromma
            flygplats.
          </note>
          <note type="speaker">
            Anf. 74 JONAS ERIKSSON (MP) replik:
          </note>
          <note>
            Herr talman! Det främsta skälet för Miljöpartiet när det gäller
            Bromma flygplats är att man kan använda området till att bygga
            bostäder. Man ser också ett stort behov av att göra det möjligt
            för människor att resa på ett miljövänligare sätt genom att i
            stället satsa på en fungerande snabbjärnväg, vilket Catharina
            Elmsäter-Svärd själv är inne på.
          </note>
          <note>
            Det är alltså olika faktorer som gör att man driver den här politike
            n. Den ena är miljöperspektivet och den andra det sociala perspektivet.
            Det finns ett stort behov av att bygga bostäder till människor
            som vill flytta till storstaden.
          </note>
          <note type="speaker">
            Anf. 75 CATHARINA ELMSÄTER-SVÄRD (M) replik:
          </note>
          <note>
            Herr talman! Bostäder är viktiga inte minst i storstadsområdena.
            Om det å andra sidan skulle byggas bostäder på Bromma blir det
            ännu märkligare att Miljöpartiet inte vill ha Förbifart Stockholm.
            De 50 000 hushållen måste kunna resa någonstans, och i dag är
            det trångt på Essingeleden.
          </note>
          <note>
            Oavsett om regeringen inser att Bromma flygplats är viktig för
            jobben framöver tolkar jag det som att det inte är säkert att
            Bromma kommer att få vara kvar om Miljöpartiet får sin vilja igenom
            i samarbetsregeringen. Jag beklagar det.
          </note>
          <note type="speaker">
            Anf. 76 JONAS ERIKSSON (MP) replik:
          </note>
          <note>
            Herr talman! Jag uppfattade inte att Catharina Elmsäter-Svärd
            hade någon mer fråga till mig, så jag avstår.
          </note>
          <note type="speaker">
            Anf. 77 DÉSIRÉE PETHRUS (KD) replik:
          </note>
          <note>
            Herr talman! Miljöpartiet ingår nu i den rödgröna regeringen.
            Jonas Eriksson talade mest om investeringar. Det är bra med infrastruktursatsningar,
            bostadsbyggande och sådant för att skapa nya jobb. Jag har en
            fråga om arbetslösheten, långtidssjukskrivna och vad Miljöpartiet
            tänker om fas 3.
          </note>
          <note>
            Det finns många som tycker att det har varit dåligt. Men det
            finns också väldigt många människor som tycker att det har varit
            en hjälp för dem. Jag har under en ganska lång tid jobbat med
            rehabilitering av långtidsarbetslösa. Då var man tvungen att säga
            upp personen innan den skulle kunna få hjälp av Arbetsförmedlingen.
            Det var heller ingen bra övergång.
          </note>
          <note>
            Vi försökte skapa en övergång från Försäkringskassan in i Arbetsförmedlingen
            så att människor skulle kunna komma tillbaka till sjukförsäkringen
            om så behövdes. Det är viktigt att de ungdomar som nu ska få hjälp
            från dag ett inte tränger undan så att det inte finns något stöd
            kvar för dem som har det allra svårast på arbetsmarknaden.
          </note>
          <note type="speaker">
            Anf. 78 JONAS ERIKSSON (MP) replik:
          </note>
          <note>
            Herr talman! Det gläder mig att det finns människor som har kunnat
            använda fas 3 som en plattform för att komma tillbaka i arbetslivet.
            Men på det stora hela har fas 3 inte haft de positiva effekter
            som man hade kunnat förvänta sig. Därför är det viktigt att man
            vågar granska och komma med nya förslag om hur man ska kunna möta
            olika människors behov.
          </note>
          <note>
            Poängen är inte att man ska göra det sämre för människor att
            hitta en ny väg tillbaka till arbetslivet utan att man ska ge
            större och mer meningsfulla möjligheter som innebär att människor
            gör ett arbete som tillför någonting både för dem själva och för
            samhället i stort.
          </note>
          <note type="speaker">
            Anf. 79 DÉSIRÉE PETHRUS (KD) replik:
          </note>
          <note>
            Herr talman! Detta är en väldigt skör grupp. Många har gått länge
            som sjukskrivna. Det gäller dem jag mötte vid studiebesöket i
            fredags på Blåeld i Farsta strand. En del hade gått sjukskrivna
            åtta år, någon hade gått i tre år och någon hade gått i elva år.
            Det var väldigt olika. De hade hamnat utanför och varit helt isolerade.
            Nu hade de kommit in i en arbetsgemenskap och var på väg ut i
            arbete. Tror verkligen Jonas Eriksson att den modell som ni nu
            föreslår ska ge samma effekter?
          </note>
          <note type="speaker">
            Anf. 80 JONAS ERIKSSON (MP) replik:
          </note>
          <note>
            Herr talman! Jag tror absolut det och att det till och med finns
            bättre förutsättningar så att människor inte fastnar i fas 3 utan
            får en ärlig chans att komma vidare och göra något tydligt med
            avtalsenlig lön, kollektivavtal och de eventuella subventioner
            som staten har i övrigt.
          </note>
          <note type="speaker">
            Anf. 81 ANN-CHRISTIN AHLBERG (S):
          </note>
          <note>
            Herr talman! År 2013 var kvinnors månadslön i genomsnitt 87 procent
            av männens, vilket motsvarar i genomsnitt ca 4 000 kronor mindre
            lön per månad. Det blir ganska mycket pengar, 54 000 kronor per
            år, om man räknar upp kvinnors löner till heltid. I själva verket
            blir det än mer eftersom kvinnor ofta har deltids- och visstidsanställningar.
          </note>
          <note>
            Det blir väldigt mycket pengar under ett helt arbetsliv på grund
            av att den svenska arbetsmarknaden värderar kvinnors arbetsinsats
            med lägre lön, ofrivillig deltid och mer visstidsanställningar.
            En annan förklaring är att kvinnor har mer frånvaro, tar mer föräldraledighet,
            tar större ansvar för hem och familj och har en högre frånvaro
            för ohälsa eller för att barnomsorgen eller äldreomsorgen inte
            fungerar som man önskar. Detta är inte okej.
          </note>
          <note>
            Nu har vår finansminister Magdalena Andersson lämnat sin första
            budgetproposition. Det är en feministisk budget som ger mer till
            kvinnor än till män och som ska skynda på utvecklingen mot ekonomisk
            jämställdhet mellan kvinnor och män. I denna finns flera viktiga
            konkreta åtgärder.
          </note>
          <note>
            Årliga lönekartläggningar kommer till exempel att återinföras.
            Regeringen kommer att arbeta för att heltid ska bli norm på hela
            arbetsmarknaden. Det handlar om att förbättra arbetsvillkoren
            för att kvinnor ska kunna orka arbeta heltid, att stärka resurser
            till arbetslivsforskningen och Arbetsmiljöverket för bland annat
            förebyggande arbetsmiljöarbete och att titta på kvinnors hälsa.
          </note>
          <note>
            Ytterligare en månad i föräldraförsäkringen ska reserveras till
            vardera föräldern. Vårdnadsbidraget kommer äntligen att tas bort.
            Andra viktiga satsningar är ökade resurser till välfärdssektorn,
            vilket är bra för både kvinnor och män. En av förutsättningarna
            för kvinnors möjlighet att arbeta är att äldreomsorgen och barnomsorgen
            fungerar väl och som den ska. Det är också många kvinnor som jobbar
            i välfärdssektorn, och de har en tuff arbetsmiljö. Då är det extra
            viktigt med extra satsningar just i välfärden.
          </note>
          <note>
            Det finns fler konkreta förslag. Den nedre skiktgränsen för statlig
            skatt gör att fler män än kvinnor kommer att få betala mer statlig
            skatt. Den sänkta skatten för pensionärer kommer att gynna kvinnor
            mer än män då kvinnor har de lägsta pensionerna. Det höjda studiemedlet
            gynnar kvinnor då kvinnor studerar mer än män, vilket är bra för
            de nya jobben. Vi kommer att ställa krav på börsnoterade bolag
            att fler kvinnor ska komma in i styrelserna. Det behövs också
            insatser för att motverka och förebygga mäns våld mot kvinnor.
            Det kommer också att bidra till en ökad ekonomisk jämställdhet.
          </note>
          <note>
            Det är vi politiker som måste skapa förutsättningar för kvinnor
            och män, flickor och pojkar, så att de kan leva jämställt men
            också så att de kan göra sina egna val och inte begränsas av traditionell
            syn på könstillhörighet. Jämställdhet är ett ansvar inte bara
            för oss politiker utan för alla i vårt samhälle. Det gäller inte
            minst på arbetsmarknaden och i arbetslivet. Där har arbetsmarknadens
            parter ett stort ansvar. Tillsammans kan vi förändra till det
            bättre för både kvinnor och män och för flickor och pojkar. Jämställdhet
            är bra för alla.
          </note>
          <note type="speaker">
            Anf. 82 ANNIKA QARLSSON (C) replik:
          </note>
          <note>
            Herr talman! Det är ett jättespännande och jätteviktigt område.
            Ann-Christin Ahlberg talade mycket inledningsvis om både hel tider
            och deltider. Sedan kom hon fram till en slutsats som handlade
            om att heltid skulle bli norm. Min fråga är: Hur gör man då?
          </note>
          <note type="speaker">
            Anf. 83 ANN-CHRISTIN AHLBERG (S) replik:
          </note>
          <note>
            Herr talman! Tack för frågan, Annika Qarlsson! För oss socialdemokrater
            har heltid varit oerhört viktig. Det handlar om att kvinnor ska
            få en möjlighet till sin egen försörjning. Vi har gått till val
            på att vi ska se till att med alla medel göra att heltid blir
            norm även för kvinnor.
          </note>
          <note>
            Stefan Löfven h ar sagt i regeringsförklaringen – och det står
            också i budgetpropositionen – och har även tidigare sagt att vi
            ska försöka få in det som kollektivavtal på bland annat SKL.
          </note>
          <note>
            Sedan är det också upp till varje kommun, om de inte redan har
            påbörjat det arbetet. Jag vet att många socialdemokrater har gjort
            det och lagt fram förslag. Det gäller att man gör det redan nu
            och inte väntar på en förändring, utan arbetet ska redan vara
            påbörjat.
          </note>
          <note type="speaker">
            Anf. 84 ANNIKA QARLSSON (C) replik:
          </note>
          <note>
            Herr talman! När det gäller engagemanget ute i kommunerna vet
            jag att det över partigränserna finns många som driver detta,
            både centerpartister och personer från andra partier. Det pågår
            ett stort arbete. Men det finns ett lagstiftningskrav som skulle
            kunna vara fyrkantigt om man uttrycker det på det här viset. Jag
            trodde att det var arbetsmarknadens parter som skulle göra detta.
            Tänker regeringen gå in i förhandlingar med arbetsmarknadens parter
            för att få in detta som lagstiftning?
          </note>
          <note type="speaker">
            Anf. 85 ANN-CHRISTIN AHLBERG (S) replik:
          </note>
          <note>
            Herr talman! Att heltid är en angelägen fråga för oss socialdemokrater
            har varit tydligt, och det är välkommet att flera partier också
            vill att det ska fortsätta så. Men vi har inte tänkt gå in och
            störa förhandlingar mellan parterna på arbetsmarknaden. I kommuner
            och landsting är däremot även vi politiker arbetsgivare, och vi
            måste genom de möjligheter vi har, bland annat i SKL, se till
            att få ett bra kollektivavtal där heltid kommer in som norm.
          </note>
          <note type="speaker">
            Anf. 86 KATARINA BRÄNNSTRÖM (M) replik:
          </note>
          <note>
            Herr talman! Det är angelägna frågor som Ann-Christin Ahlberg
            tar upp. Jag tänkte bara uppehålla mig vid en sak, nämligen att
            Ann-Christin säger att heltid ska vara en norm. Då frågar man
            sig ju: Vad menas med den normen? Är det en lag som avses, eftersom
            det är regeringen som skriver så? Kan vi alltså räkna med att
            det kommer ett lagförslag till kammaren? Jag är lite förvånad
            över att detta inte tas upp någonstans inom jämställdhetsområdet.
          </note>
          <note>
            Dessutom funderar jag på hur hela den offentliga sektorn ska
            fungera när vi talar om heltid. Det ska ju komma in väldigt många
            nya människor som inte har någon erfarenhet alls och som är outbildade
            eller åtminstone inte har någon adekvat utbildning för att jobba
            som traineer eller på extratjänster. Hur ska den offentliga sektorn
            klara av detta, och hur många fler heltider kommer vi att få se?
          </note>
          <note type="speaker">
            Anf. 87 ANN-CHRISTIN AHLBERG (S) replik:
          </note>
          <note>
            Herr talman! Låt mig börja med den offentliga sektorn. Den offentliga
            sektorn står inför en väldigt stor utmaning. Det sker en stor
            generationsväxling där. Vi ser att unga tjejer och killar inte
            gör de yrkesvalen trots att de vet att de med största sannolikhet
            kan få jobb där framöver. Vi måste på andra sätt få in människor
            som kanske kan tänka sig att jobba i den offentliga sektorn. När
            man då kommer in och ser att man kanske kan trivas där har man
            sedan en skyldighet, antingen som arbetsgivare eller som enskild,
            att också se till att man får adekvat utbildning.
          </note>
          <note>
            Redan i dag, Katarina Brännström, är det dock många som är outbildade
            som kommer in i välfärdssektorn – tyvärr, eller kanske som tur
            är. Det är ju de som ser till att det ändå fungerar. Men vi behöver
            fler som är utbildade och faktiskt vill jobba med välfärden i
            den offentliga sektorn.
          </note>
          <note type="speaker">
            Anf. 88 KATARINA BRÄNNSTRÖM (M) replik:
          </note>
          <note>
            Herr talman! Jag uppfattade inte att jag fick något svar på min
            fråga. Vad innebär heltid som norm? Ska det vara lag, stiftad
            i den här församlingen, eller ska det vara frivilligt ute i kommunerna?
            När ni har varit i opposition har det hela tiden låtit som om
            den dåvarande regeringen gjorde något väldigt dåligt när man inte
            lagstiftade. Jag kan väl få ett svar på min fråga: Ska det vara
            lag eller inte?
          </note>
          <note>
            Kommer det att bli fler heltider i vilket fall som helst? Ska
            det mätas, och vet vi att det blir så 2015?
          </note>
          <note type="speaker">
            Anf. 89 ANN-CHRISTIN AHLBERG (S) replik:
          </note>
          <note>
            Herr talman! På en minut hinner man inte svara på Katarinas alla
            frågor, så detta med heltiden har jag sparat till nu.
          </note>
          <note>
            Det är inte säkert att det kommer att bli någon lag om heltid,
            men vi ska arbeta för att heltid blir norm, så att även kvinnor
            får del av det. Vi vet ju att kvinnor som grupp har ofrivillig
            deltid i högre grad än männen har. Vi har sagt att vi i möjligaste
            mån ska få arbetsmarknadens parter att teckna ett kollektivavtal,
            och det ska vi försöka att driva på genom bland annat SKL. Går
            inte det får vi se vad vi kan göra i nästa steg.
          </note>
          <note type="speaker">
            Anf. 90 ANN-CHARLOTTE HAMMAR JOHNSSON (M) replik:
          </note>
          <note>
            Herr talman! Som Katarina Brännström sade är detta väldigt viktiga
            frågor. Jag har fastnat för frågan om mångfalden. Er budget ska
            vara en feministisk budget och har jämställt arbetsliv som mål.
          </note>
          <note>
            Det är många kvinnor som driver företag i offentlig sektor. De
            har tagit lån på sina hus, och de driver väldigt god verksamhet
            på nya och annor ­ lunda sätt, och de driver också innovationer.
            Jag undrar vad Ann-Christin Ahlberg vill säga till dessa kvinnor
            när deras företag och deras goda verksamhet till förmån för patienter
            och omsorg riskerar att försvinna.
          </note>
          <note type="speaker">
            Anf. 91 ANN-CHRISTIN AHLBERG (S) replik:
          </note>
          <note>
            Herr talman! Jag välkomnar ytterligare en person från Moderaterna
            som brinner för jämställdhetsfrågorna. Jämställdhetsfrågorna har
            ju inte varit så aktuel la under de senaste åtta åren. M en nu
            kanske vi får mer genom vårt budgetalternativ, för Moderaterna
            kanske kommer att stödja oss när det gäller ett och annat på jämställdhetsområdet.
            Jag hoppas det.
          </note>
          <note>
            Vi vill att kvinnor ska driva företag, och vi vill att kvinnor
            som driver goda företag också ska lyckas med det. Det kommer vi
            inte att sätta stopp för. Däremot kommer vi att sätta stopp för
            oseriösa aktörer i välfärden. Vi kommer att se till att vi inte
            med skattemedel gynnar oseriösa aktörer i välfärdssektorn, om
            det nu var detta som frågan avsåg.
          </note>
          <note>
            Kvinnor ska driva företag. Att driva företag är något som vi
            tycker att kvinnor och män ska ha samma förutsättningar för. Det
            är vår bestämda uppfattning.
          </note>
          <note type="speaker">
            Anf. 92 ANN-CHARLOTTE HAMMAR JOHNSSON (M) replik:
          </note>
          <note>
            Herr talman! Jag uppfattade inte att jag fick svar på frågan:
            Kommer det att vara möjligt att i fortsättningen driva företag?
            Det finns många kvinnor som i dag har verksamheter i vård och
            omsorg i offentlig sektor och som har tagit lån för att driva
            sina verksamheter. Finns de kvinnorna och företagen kvar i framtiden
            om Socialdemokraterna får bestämma?
          </note>
          <note>
            Sedan är det inte sant , som Ann-Christin Ahlberg säger, att
            det inte har bedrivits någon jämställdhetspolitik. Den har bedrivits,
            men vi ser olika på vad det innebär. För mig är det väldigt viktigt
            att de här verksamheterna kan finnas kvar i framtiden.
          </note>
          <note type="speaker">
            Anf. 93 ANN-CHRISTIN AHLBERG (S) replik:
          </note>
          <note>
            Herr talman! Kvinnor ska också fortsättningsvis kunna driva företag.
            Om de är seriösa, vilket jag hoppas att de är, kommer de att kunna
            fortsätta vara egenföretagare, men vi kommer inte att stoppa skattemedel
            i oseriösa företag, oavsett om de styrs av kvinnor eller män.
            Det var väl ytterligare ett svar på frågan.
          </note>
          <note type="speaker">
            Anf. 94 PAULA BIELER (SD) replik:
          </note>
          <note>
            Herr talman! Det finns en hel del saker som är bra, exempelvis
            lönekartläggningarna, som är något som vi var med och röstade
            fram skulle göras årligen. Det är bra att den nuvarande regeringen
            nu genomför det som den förra inte fullföljde, trots att det var
            ett uppdrag från riksdagen.
          </note>
          <note>
            Jag har frågor om just detta med heltid som norm. Heltid har
            varit en viktig fråga för Socialdemokraterna länge. Det stämmer.
            Man har talat om det i 12–13 år. Man talade om det när man satt
            i regeringsställning tidigare. Man har haft alla dessa år på sig
            ute i kommunerna med att jobba med just SKL som verktyg för att
            få in detta i kollektivavtal, som är den väg man nu säger att
            det ska gå. Vi har från Sverigedemokraternas sida lagt fram ett
            konkret förslag om att skjuta till resurser från statligt håll
            för att kunna få fler heltidstjänster i stället för att satsa
            på traineeplatser, som snarare kommer att belasta befintlig personal
            som redan har knappa resurser och knappt om tid.
          </note>
          <note>
            Hur ser du på dessa tankar, Ann-Christin Ahlberg, alltså att
            man väljer att belasta personalen ytterligare i stället för att
            se till att det blir fler riktiga heltidstjänster?
          </note>
          <note type="speaker">
            Anf. 95 ANN-CHRISTIN AHLBERG (S) replik:
          </note>
          <note>
            Herr talman! Vi har inte på något vis för avsikt att belasta
            personal i äldreomsorgen eller välfärdssektorn. Vi satsar faktiskt
            ytterligare resurser där. Det vi ser till är att det blir fler
            anställda där, oavsett om det handlar om traineejobb eller om
            att fler undersköterskor med utbildning kommer dit. Det handlar
            om flera olika spår.
          </note>
          <note>
            Vi måste också lycka s få fler människor som vill jobba i äldreomsorgen,
            barnomsorgen med mera. Där har vi problem i dag, fastän vi vet
            att det är en god arbetsmarknad för framtiden.
          </note>
          <note>
            Det är för tufft och en arbetsmiljö som sliter. Därför kommer
            det att bli bättre för dem när vi får in fler människor som kan
            hjälpa till med det de kan. Men det som är oerhört viktigt är
            att vi får fler som utbildar sig och som får den kompetensen.
            När vi sedan ser att vi har fler som passar och som vill jobba
            där får vi ta ytterligare steg.
          </note>
          <note type="speaker">
            Anf. 96 PAULA BIELER (SD) replik:
          </note>
          <note>
            Herr talman! Ja, det är tuffa villkor och dåliga villkor för
            många som jobbar. Det är stressigt, och det är underbemannat.
          </note>
          <note>
            Det man väljer som förslag handlar om att se till att få in personer
            som inte har visat något intresse för att jobba i den här branschen,
            kanske just på grund av belastningen. De ska anvisas de här platserna
            och utbildas på plats av personal som redan är ansträngd. Detta
            göra man i stället för att se till att förbättra villkoren och
            möjliggöra för fler deltidsanställda att gå upp till heltid –
            det är anställda som vill jobba inom sektorn, som är utbildade
            och som skulle kunna avlasta i branschen på riktigt.
          </note>
          <note>
            Jag förstår, ärligt talat, inte hur man kan anse att det är bättre
            och en avlastning att ge detta till outbildade ungdomar.
          </note>
          <note type="speaker">
            Anf. 97 ANN-CHRISTIN AHLBERG (S) replik:
          </note>
          <note>
            Herr talman! Jag tror att Paula Bieler missförstår vår politik.
            Det här är nämligen två helt olika saker. Vi vill att människor
            som redan jobbar i dag, som är utbildade undersköterskor, sjuksköterskor,
            barnskötare eller för ­ skollärare, ska ha heltider. Vi vill också
            komma till rätta med arbetslös ­ heten. Det handlar om att komma
            in i de yrkeskategorier där det faktiskt finns behov. Det är en
            helt annan sak.
          </note>
          <note>
            Det finns i dag också ett kollektivavtal som säger att man ska
            höja redan befintliga anställningar till heltid framför att nyanställa.
          </note>
          <note type="speaker">
            Anf. 98 ULF KRISTERSSON (M):
          </note>
          <note>
            Fru talman! Först och främst händer det mycket spännande i vår
            omvärld. De ekonomiska, demografiska och teknologiska skiften
            som vi ser just nu får långsiktiga konsekvenser också för Sverige
            och svenska jobb, för svenska företag, för svenskt arbetsliv och
            för svensk arbetsmarknad.
          </note>
          <note>
            Här finns mycket löftesrika förändringar som handlar om ökad
            livslängd och friskare människor högre upp i åldrarna. Det är
            teknologisprång, digitalisering och robotisering som ger oanade
            möjligheter i arbetslivet. Fler människor får tillgång till det
            allra bästa, till lägre kostnader, och till allt intressantare
            arbetsuppgifter.
          </note>
          <note>
            Men det finns annat som utmanar. I ett land som, som vi brukar
            säga, inte konkurrerar med låga löner utan med hög kompetens och
            dessutom har en tradition av en rätt liten tjänstesektor blir
            det allt tuffare för dem som inte har den högsta kompetensen när
            tillverkningen automatiseras, exporteras och rationaliseras bort.
          </note>
          <note>
            Den globala ekonomin har i över 100 år varit en nyckel till stora
            svenska företags framgångar och därmed en grund för många av Sveriges
            framgångar. Det är ett litet land med stora företag och höga sociala
            ambi ­ tioner.
          </note>
          <note>
            Mycket av det här förblir intakt. Annat måste vi hela tiden pröva
            och ompröva, men ingenting kommer gratis. En välskött ekonomi
            och en välfungerande arbetsmarknad är inget självspelande piano
            i Sverige.
          </note>
          <note>
            Vi har några stora tillgångar. Det är ett högt arbetskraftsdeltagande
            och en hög sysselsättning. Kvinnor jobbar nästan lika mycket som
            män i Sverige. Det är fler äldre i Sverige som jobbar än i många
            andra länder. Det betyder också att vi inte har så många lågt
            hängande frukter att enkelt plocka ned. Det finns inga enkla ytterligare
            reformer som gör att fler kommer till sin rätt just nu.
          </note>
          <note>
            Min första slutsats blir därför: Återvänd inte till den tradition
            av förtidspensionering som är vägen ut ur arbetskraften och därmed
            ut ur arbetslöshet, och beskatta inte bort den tjänstesektor som
            nu börjar gro även i Sverige!
          </note>
          <note>
            Många har precis den utbildning som det framväxande arbetslivet
            kräver. Vi utbildar oss som aldrig förr. En och annan får inte
            alls det jobb man har drömt om på en gång, men det första jobbet
            är det viktigaste jobbet och vägen in till nästa jobb. Samtidigt
            är det allt fler som är utan nödvändig utbildning.
          </note>
          <note>
            Inom professionellt socialt arbete brukar man prata om skydds-
            och riskfaktorer. För barn som fått en tuff start i livet blir
            hyggliga eller goda betyg från årskurs 9 ett skydd mot svåra problem
            senare i livet, och, omvänt: Inga betyg eller dåliga betyg blir
            en allvarlig riskmarkör för mycket svåra problem senare i livet.
          </note>
          <note>
            Mellan gymnasium och jobb finns ett snarlikt samband. Gymnasieexamen
            eller yrkeskunnande ger goda chanser till ett bra jobb i Sverige.
            Utan den kompetensen är dörrarna stängda till det allra mesta
            för de allra flesta.
          </note>
          <note>
            Min andra slutsats blir därför: Ett slarvigt fokus på en formell
            25-procentig arbetslöshet bland unga människor riskerar att låsa
            in ungdomar, som ändå skulle ha fått ett arbete, i åtgärder och,
            ännu värre, bagatellisera problem för de unga som riskerar att
            aldrig komma in i arbetslivet över huvud taget.
          </note>
          <note>
            Allt fler som är 55-plus jobbar. Det är fler som är 55-plus som
            jobbar i Sverige än i många andra länder. Men vi pensionerar oss
            fortfarande förbluffande stabilt runt 63 ½. Det håller inte i
            längden. Fler äldre måste kunna, vilja och tillåtas jobba högre
            upp i åldrarna. Den utmaningen i sig är ett mycket gott skäl att
            inom ramen för den svenska modellen söka mer flexibilitet och
            mer omställningsförmåga i det svenska arbetslivet.
          </note>
          <note>
            De här långsiktiga frågorna hoppas jag att de kommande årens
            debatt om jobben också kommer att handla om.
          </note>
          <note>
            (Applåder)
          </note>
          <note type="speaker">
            Anf. 99 PETER PERSSON (S) replik:
          </note>
          <note>
            Fru talman! Det var ett intressant anförande av ett tidigare
            statsråd. Man skulle kunna rubricera det: Några fragment av framtidsbilder,
            men jag minns ingenting av den erfarenhet jag har skapat.
          </note>
          <note>
            Det var åtta år med en moderatledd regering och en massarbetslöshet
            som befästes och vidgades. Det var 160 000 fler arbetslösa – det
            var framför allt inriktat mot ungdomar. Det var en metod för att
            skapa fler jobb: sänk skatten, sänk skatten, sänk skatten. Det
            var parat med lägre löner genom antingen just skattesänkningar
            eller inriktade åtgärder.
          </note>
          <note>
            Detta, Ulf Kristersson, är er stora erfarenhet och ert stora
            misslyckande som ni kommer att bindas fast vid i framtiden.
          </note>
          <note type="speaker">
            Anf. 100 ULF KRISTERSSON (M) replik:
          </note>
          <note>
            Fru talman! Jag uppfattade inte fullt ut frågan.
          </note>
          <note>
            (Applåder)
          </note>
          <note type="speaker">
            Anf. 101 PETER PERSSON (S) replik:
          </note>
          <note>
            Fru talman! Det var en brist på svar i fråga om dina åtta år
            av erfarenheter. Min frågeställning skulle just leda till detta.
            Ni vill inte tala om den politik som ni hela tiden upprepade,
            och nu står du och talar om någonting annat och försöker binda
            socialdemokratin vid en utförsäkringslinje. Det var du som utförsäkrade
            85 000 personer, Kristersson.
          </note>
          <note type="speaker">
            Anf. 102 ULF KRISTERSSON (M) replik:
          </note>
          <note>
            Fru talman! Jag försökte säga två saker. Det ena var att vi har
            gjort ett antal viktiga reformer i Sverige de senaste åren som
            jag tror har stor betydelse för att ganska mycket fungerar ganska
            bra på svensk arbetsmarknad.
          </note>
          <note>
            Vi är fler som arbetar. Vi har ett högt arbetskraftsdeltagande.
            Vi slösar bort färre människor i passivitet. Vi har sänkt skatten
            på låga inkomster. Vi har sänkt skattetrycket på arbete och på
            tjänstesektorer. Vi har sänkt trösklarna för människor som kommer
            in på arbetsmarknaden.
          </note>
          <note>
            Allt detta har varit viktiga reformer för att nå dit där vi är
            i dag, men min poäng var att det inte kommer att räcka. Vi måste
            göra mer i framtiden.
          </note>
          <note type="speaker">
            Anf. 103 Arbetsmarknadsminister YLVA JOHANSSON (S) replik:
          </note>
          <note>
            Fru talman! Jag lyssnade med stort intresse på Ulf Kristersson.
            Jag tycker att det var ett intressant anförande. Jag delar helt
            uppfattningen att man måste pröva och ompröva politiken. Politiken
            prövas alltid mot verkligheten.
          </note>
          <note>
            Inte minst när det gäller arbetsmarknadspolitiken tror jag att
            det är farligt att vara alltför ideologiskt dogmatisk. Man måste
            vara beredd att ompröva utifrån vad som fungerar och vad som inte
            fungerar. Det som under vissa tider fungerar bra fungerar under
            andra tider mindre bra. Jag välkomnar ett sådant förhållningssätt
            från Ulf Kristersson och ser fram emot vårt samarbete i de här
            frågorna.
          </note>
          <note>
            Jag delar också uppfattningen att vi har utmaningar när det gäller
            att få en väl fungerande arbetsmarknad. En del saker fungerar
            bra på svensk arbetsmarknad. Annat gör det inte, eller det fungerar
            i alla fall inte så bra som det borde. Matchningen är en sådan
            sak.
          </note>
          <note>
            Det här är en fråga där jag skiljer mig från Ulf Kristersson.
            Jag anser inte att vi har en tillräckligt välutbildad befolkning.
            Tvärtom har vi en lägre andel högskoleutbildade än många av våra
            viktigaste konkurrentländer. Det är viktigt, menar jag, att göra
            stora insatser på utbildningssidan.
          </note>
          <note type="speaker">
            Anf. 104 ULF KRISTERSSON (M) replik:
          </note>
          <note>
            Fru talman! Även jag uppskattar ett seriöst samtal om långsiktiga
            frågor. Sedan kan man då och då tycka radikalt olika och ibland
            förenas i gemensamma analyser. Jag tror att den svenska modellen
            i grund och botten erbjuder en bra plattform för sådana reformer
            som också måste genomdrivas i politiken.
          </note>
          <note>
            När det gäller utbildning är min grundläggande synpunkt den att
            vi delvis är fel utbildade, det vill säga, att det är många människor
            som i dag inte har de yrkeskunskaper som det på längre sikt skulle
            kunna finnas mycket stor efterfrågan på. Jag tror att vi har haft
            ett ensidigt fokus på alltför mycket av teoretisk kunskap som
            inte passar alla; nästan med hugg och slag ska vi driva människor
            genom gymnasiet.
          </note>
          <note>
            Vi har en arbetsmarknad som trycks ihop allra mest i mitten.
            Jag tror att det krävs en större respekt för yrkeskunnande, eftersom
            vi annars kommer att ha en massa människor med teoretiska utbildningar
            som får mycket svårt att få jobb.
          </note>
          <note type="speaker">
            Anf. 105 Arbetsmarknadsminister YLVA JOHANSSON (S) replik:
          </note>
          <note>
            Fru talman! Jag talar gärna om utbildning eftersom det är så
            viktigt för att få en väl fungerande arbetsmarknad.
          </note>
          <note>
            Jag delar uppfattningen att vi behöver många fler i yrkesutbildning.
            När det gäller den gymnasiala yrkesutbildningen har den tyvärr
            fallit dramatiskt i sökandetryck efter att den tidigare regeringen
            sänkte ambitionsnivån för utbildningen som grund för fortsatt
            lärande. Det gäller också yrkesutbildning för vuxna, där vi behöver
            stora insatser, och det gäller Yrkeshögskolan.
          </note>
          <note>
            Jag delar dock inte uppfattningen att det är bortkastat att studera
            inom högskolan. Det är inte så att man kommer att få svårt att
            få jobb efter en högskoleexamen.
          </note>
          <note type="speaker">
            Anf. 106 ULF KRISTERSSON (M) replik:
          </note>
          <note>
            Fru talman! Vi kan förstås ha en separat utbildningsdebatt. Mitt
            enkla påpekande är att politiskt fokus enbart på teoretiska gymnasieutbildningar
            som landar i vidareutbildning på högskolan tror jag är bra för
            en del men långt ifrån för alla. Jag tror att det var ett historiskt
            misstag här i Sverige att vi devalverade vår syn på värdet av
            praktiskt yrkeskunnande. Den arbetsmarknaden är djupt underskattad.
          </note>
          <note type="speaker">
            Anf. 107 ALI ESBATI (V) replik:
          </note>
          <note>
            Fru talman! Det var ett intressant anförande, men frågan som
            ständigt dyker upp och som jag vill ställa till Ulf Kristersson
            är ju hur han själv tycker att det har gått.
          </note>
          <note>
            Det gäller till exempel frågan om utbildning. Hur menar Ulf Kristersson
            att den tidigare regeringen bidrog till större respekt för yrkeskunnande
            genom att devalvera den utbildningen så att den, precis som Ylva
            Johansson var inne på, blev mindre attraktiv med ett mindre söktryck?
            Det enda förslaget som kommer upp här är betyg tidigt. Det är
            ett förslag som dokumenterat leder till att man cementerar snarare
            än gör någonting åt klasskillnader när det gäller utbildningsbakgrund
            och vad det leder till.
          </note>
          <note>
            Det andra är frågan om förtidspensioner. Det figurerar många
            felaktiga siffror här när ni diskuterar förtidspensioner, men
            frågan är återigen: Tycker ni att problemet har varit att människor
            har funnits utanför arbetsmarknaden? Eller är problemet att de
            som har funnits utanför arbetsmarknaden av en eller annan anledning
            har fått möjligheter till en värdig tillvaro? Om det är det senare
            problemet som ni har försökt lösa har ni ju lyckats, men om det
            är det förra problemet har ni verkligen misslyckats.
          </note>
          <note type="speaker">
            Anf. 108 ULF KRISTERSSON (M) replik:
          </note>
          <note>
            Fru talman! För det första är det bra att vi har en ny konsensus
            i Sverige om att skola och utbildning syftar till kunskap. Det
            är ingen liten föränd ­ ring i svensk politisk debatt. Vi kan
            dividera om det är i fjärde klass eller någon annan klass som
            betygen ska ges, men att det i grund och botten handlar om att
            förmedla kunskap för ett krävande arbetsliv i hård inter ­ nationell
            konkurrens är en ny konsensus i svensk utbildningsdebatt. Det
            tycker jag är bra.
          </note>
          <note>
            För det andra handlar det om praktiska saker som lärlingsutbildning
            och yrkesintroduktionsavtal – den sortens handfast utbildning
            för handfasta yrken. Jag tycker att vi under lång tid har sett
            snett på den sortens kunnande i Sverige.
          </note>
          <note>
            För det tredje finns det en väldokumenterad beskrivning, akademiskt
            och praktiskt, kring utanförskapets innebörd i form av förtidspensionering.
            Det var på alla tänkbara sätt fel. Många av de människor som förtidspen
            ­ sionerades hade även svårigheter på arbetsmarknaden. Man ska
            ha det drägligt också när man inte kan arbeta, men metoden ni
            valde var kata ­ strofal.
          </note>
          <note type="speaker">
            Anf. 109 ALI ESBATI (V) replik:
          </note>
          <note>
            Fru talman! Det som har varit katastrofalt är ju att man genom
            att dra undan ersättningen för de här människorna, utan att ge
            dem större möjligheter att komma tillbaka till arbetslivet, har
            gjort så att det som ni kallar för arbetslinjen har blivit en
            fattigdomslinje. Det är det katastrofala; det är den stora ändringen.
          </note>
          <note>
            Sedan är det väl jättefint om det är så att Ulf Kristersson upplever
            att han har kommit till en konsensus om att kunskap är viktigt.
            Då vore det ju viktigt att också ta del av den kunskap som säger
            att tidiga betyg inte är någonting som nödvändigtvis höjer kunskapsnivån,
            utan det behövs andra förändringar för att man ska höja kunskapsnivån,
            vilket är nödvändigt.
          </note>
          <note type="speaker">
            Anf. 110 ULF KRISTERSSON (M) replik:
          </note>
          <note>
            Fru talman! Jag noterar bara att om Ali Esbati på allvar tror
            att ekonomiska drivkrafter, alltså skillnaden mellan att arbeta
            och att inte arbeta, mellan att arbeta och att leva på bidrag,
            inte har en fundamental betydelse för hur det går på arbetsmarknaden,
            då är han helt enkelt ute och cyklar.
          </note>
          <note type="speaker">
            Anf. 111 MONICA GREEN (S) replik:
          </note>
          <note>
            Fru talman! Jag tror faktiskt att vi har fundamentalt olika syn
            på människan. Ni litar inte på att människor vill arbeta, utan
            ni tror att de går hemma för skojs skull. Men vi litar faktiskt
            på folk. Vi vet att människor vill arbeta. De vill inget hellre
            än att komma tillbaka till arbetet, och det är cyniskt att säga
            att de väljer arbetslöshet eller att pensionera bort sig. Jag
            litar på människor.
          </note>
          <note>
            Jag begärde dock ordet för att Ulf Kristersson påstod att vi
            har en konsensus när det gäller utbildning. Men det är ju ni som
            sänker ambitionsnivån. Ungdomarna är som tur är mycket smartare
            än den borgerliga regeringen, för de valde bort yrkesprogrammen
            när ni sänkte ambitionerna på dem. Jag är glad över att ungdomarna
            är smartare än den borgerliga regeringen var.
          </note>
          <note type="speaker">
            Anf. 112 ULF KRISTERSSON (M) replik:
          </note>
          <note>
            Fru talman! Om vi börjar med skolan var min poäng inte alls att
            anklaga er för att tycka lika bra som vi. Det vore mig främmande.
            Min poäng var att säga att i dag finns en ny konsensus kring utbildning
            och kunskap. Det var själva syftet med detta. Det är en ganska
            dramatisk förändring. Jag formades politiskt i en tid när halva
            gänget var emot all form av mätning av kunskap över huvud taget,
            ja, som närmast var emot närvaro i skolan.
          </note>
          <note>
            Det har skett dramatiska förändringar, och jag tycker att det
            är bra att vi numera åtminstone diskuterar på rätt planhalva av
            skolans värld.
          </note>
          <note>
            När det gäller människor tror jag helt enkelt att Monica Green
            har fel. Jag tror att det är så enkelt att om det i grund oc h
            botten lönar sig att arbeta kommer fler människor att vilja anstränga
            sig mer. Man kommer att arbeta även om det inte är jätteroligt.
            Man kommer att arbeta i ett första jobb som inte är ens drömjobb.
            Man kommer att jobba lite extra för att man har nytta av det och
            för att arbetsgivaren behöver det. Man kommer helt enkelt att
            kämpa lite mer.
          </note>
          <note>
            Vi har prövat varianten att skatta bort allt arbete. År 1981
            hade vi en marginalskatt på 85 procent, och då vet vi vad som
            händer med arbetet.
          </note>
          <note type="speaker">
            Anf. 113 MONICA GREEN (S) replik:
          </note>
          <note>
            Fru talman! Cynismen lyser igenom. Här står den före detta ministern
            och säger att när människor inte tycker att det är jätteroligt
            att jobba så stannar de hemma. Jag tycker att det är skrämmande.
          </note>
          <note>
            Vi har olika uppfattningar, och jag är glad över att ni inte
            styr längre. Vi litar på människorna, och vi vet att de vill ha
            ett arbete. De vill också ha kunskap.
          </note>
          <note>
            Vi har kämpat mycket för att höja kunskapsn ivån i det här landet.
            Vi kämpa de för att bygga ut högskolorna, men Moderaterna var
            emot. Ni kallade det föraktfullt för bygdehögskolor och så vidare.
            Vi fick kämpa stenhårt för att få igenom det, och jag är glad
            över att ni numera försöker ta åt er äran av att vi har högskolor
            i hela landet.
          </note>
          <note type="speaker">
            Anf. 114 ULF KRISTERSSON (M) replik:
          </note>
          <note>
            Fru talman! Jag kan inte begripa hur det kan vara cyniskt att
            hävda att det är bra att markera arbetets värde, att det ska vara
            skillnad mellan att arbeta och att inte arbeta, och att systematiskt
            pröva arbetsförmågan. Om det är fel, varför då inte ta bort all
            prövning över huvud taget och låta dem som har lust att jobba
            göra det, medan de andra kan avstå?
          </note>
          <note type="speaker">
            Anf. 115 EVA-LENA JANSSON (S) replik:
          </note>
          <note>
            Fru talman! Jag tänkte ställa några frågor till Ulf Kristersson
            med anledning av hans anförande.
          </note>
          <note>
            Vi har drygt 8 procents arbetslöshet. 85 000 är utförsäkrade.
            Andelen så kallade återvändare ökar. Begreppet är Försäkringskassans.
            Återvändare är de som har varit utförsäkrade en gång och gått
            via Arbetsförmedlingen och kommit tillbaka till Försäkringskassan
            igen. Den gruppen ökar, skriver Försäkringskassan. Sjukskrivningarna
            ökar, både de korta och de långa. Antalet otrygga anställningar
            ökar. Vi ser en försämrad arbetsmiljö där brister i fråga om både
            kollektivavtal och närvaro av skyddsombud är uppenbara.
          </note>
          <note>
            Min fråga till Ulf Kristersson är om han ser något samband mellan
            dessa siffror.
          </note>
          <note type="speaker">
            Anf. 116 ULF KRISTERSSON (M) replik:
          </note>
          <note>
            Fru talman! Sambandet är att arbetslösheten skulle vara mycket
            högre i antalet huvuden räknat om vi inte gjorde allt vi kunde
            för att människor som kan arbeta också ska arbeta.
          </note>
          <note>
            Det är enkelt att dölja arbetslösheten. Ta bort dem ur arbetskraften.
            Världens enklaste sätt att sänka arbetslösheten är att ta bort
            människor som har minsta svårighet på arbetsmarknaden ur arbetskraften.
            Det är väl prö ­ vat, som Eva-Lena Jansson mycket väl vet. Om
            man gör det kan man för stunden få bättre siffror, och samtidigt
            får man hundratusentals människor som lever bredvid och som inte
            får chansen. Enda sättet att slippa den svåra prövningen om någon
            kan arbeta, och i så fall med vad, är att förtidspen ­ sionera
            människor. Gör inte om det misstaget!
          </note>
          <note type="speaker">
            Anf. 117 EVA-LENA JANSSON (S) replik:
          </note>
          <note>
            Fru talman! Jag vet att Ulf Kristersson och hans parti föredrar
            fas 3. Man tycker att det är ett bra alternativ, och man tycker
            också att det är bra att sjuka människor blir utförsäkrade. Människor
            är så sjuka att de passerar en tidsgräns, och de får sedan inte
            ersättning utan går på försörjningsstöd.
          </note>
          <note>
            Vi tycker inte att det är ett bra alternativ att människor blir
            fattiga. Det leder inte till jobb, och vi vet att många av dem
            som är sjuka och blir fattiga inte tar sig ur sjukdomen. De behöver
            hjälp med rehabilitering och stöd att komma tillbaka till arbete,
            inte att bli fattiga. Det är därför som vi vill avskaffa den bortre
            tidsgränsen. Det handlar inte om att förtidspensionera människor,
            utan det handlar om att ge människor rehabilitering och stöd tillbaka
            till arbete.
          </note>
          <note type="speaker">
            Anf. 118 ULF KRISTERSSON (M) replik:
          </note>
          <note>
            Fru talman! Det är cyniskt att tro att man genom att avskaffa
            sysselsättningsfasen, att avskaffa tidsgränser i sjukförsäkringen,
            avskaffar de människor som har svårigheter på svensk arbetsmarknad.
            De finns kvar.
          </note>
          <note type="speaker">
            Anf. 119 MAGNUS PERSSON (SD):
          </note>
          <note>
            Fru talman! Efter 25 år so m byggnadsarbetare blir jag arg, rädd
            och ledsen när jag ser den utveckling som i dag sker på våra arbetsplatser.
            I dag kan vi se på arbetsplats efter arbetsplats hur svenska byggnadsarbetare
            ersätts av lågavlönad arbetskraft från Europas alla hörn. Utvecklingen
            är djupt oroande. Det som en gång var en gråzon för oseriösa företag
            är nu praxis även bland våra största byggföretag i Sverige.
          </note>
          <note>
            I stället för att anställa svensk arbetskraft hyr man in arbetskraft
            via utländska bemanningsföretag för att pressa ned lönerna och
            komma undan skatter och avgifter i Sverige. Resultatet av detta
            blir att unga svenska familjeförsörjare varslas när företagen
            de jobbar på måste anpassa sig för att vara konkurrenskraftiga.
            Så ser, tyvärr, den bistra vardagen ut för många företag och anställda
            i dagens Sverige. Jag vet av egen erfarenhet eftersom jag själv
            har fått meddela anställda det tråkiga beslutet.
          </note>
          <note>
            Fru talman! Vi kan också se hur den oseriösa ökade arbetskraftsinvandringen
            i kombination med pressade byggtider, dålig arbetsmiljö, personer
            s om utnyttjas, långa arbetstider samt total avsaknad av avtal
            och skyddsföreskrifter skapar otrygga och dåliga arbetsplatser.
            Nyligen blev vi kraftigt påminda om hur detta kan sluta.
          </note>
          <note>
            Fru talman! Det är dags att ta strid mot Lavaldomen och utstationeringsdirektivet,
            som har varit helt förödande för den svenska modellen. Här är
            det extra tragiskt att det före detta arbetarpartiet Socialdemokraterna
            än en gång sviker sina väljare. Före valet gick man ut och lovade
            dyrt och heligt att Lavaldomen skulle rivas upp. Det är en dom
            som gör det omöjligt att upprätthålla den fundamentala fackliga
            principen om lika lön för lika arbete. Det är en dom som öppnar
            hela den svenska arbetsmarknaden för dumpning av löner och sociala
            villkor. Det är en dom som har skapat ett utnyttjande av underbetald
            arbetskraft från andra EU-länder i Sverige. Vidare är det en dom
            som förbjuder svenska fackförbund att ta till konfliktåtgärder
            för att hävda svenska kollektivavtal på svenska arbetsplatser.
            Socialdemokraterna visar tydligt att man ännu en gång böjer sig
            för EU:s inverkan på vårt land i stället för att stå upp för sina
            väljare och den svenska modellen.
          </note>
          <note>
            Fru talman! Det är dags att ta krafttag om vår svenska arbetsmarknad.
            Lavaldomen och utstationeringsdirektivet ska omförhandlas. Arbetsmiljöverket
            ska få mer resurser och verktyg för att på allvar bringa ordning
            på våra arbetsplatser.
          </note>
          <note>
            Fru talman! Det är dags att lagstadga om att införa svensk arbetsmarknadsprövning.
            Svenska medborgare och skattebetalare ska ha förtur till den svenska
            arbetsmarknaden, och det ska inte vara förhandlingsbart.
          </note>
          <note>
            (Applåder)
          </note>
          <note type="speaker">
            Anf. 120 MAGNUS MANHAMMAR (S) replik:
          </note>
          <note>
            Fru talman! Magnus Persson och Sverigedemokraterna påstår sig
            värna om den svenska modellen. Hur förklarar Magnus Persson att
            Sverigedemokraterna vill urholka lagen om anställningsskydd? Hur
            förklarar Magnus Persson att Sverigedemokraterna vill införa lärlingsjobb
            utan att kollektivavtal nämns, och hur förklarar Magnus Persson
            att Sverigedemokraterna helt vill slå undan benen för den svenska
            modellen genom att bryta loss a-kassan från fackf öreningarna?
            Det är att helt gå emot den svenska modellen. Hur förklarar du
            det?
          </note>
          <note type="speaker">
            Anf. 121 MAGNUS PERSSON (SD) replik:
          </note>
          <note>
            Fru talman! När det gäller turordningslistan handlar det om att
            hjälpa företag att behålla sin kompetens. Det är ett modernt sätt
            att tänka som handlar om att företag som satsar pengar och utbildar
            personer inom företaget ska ha rätt att behålla den kompetensen
            även när det blir mindre att göra. Jag ser inga problem med undantag
            från turordningslistan. Det är ett helt normalt förfarande i många
            andra länder.
          </note>
          <note type="speaker">
            Anf. 122 MAGNUS MANHAMMAR (S) replik:
          </note>
          <note>
            Fru talman! Det är uppenbart att Magnus Persson och Sverigedemokraterna
            inte vet vad den svenska modellen innebär. Det är kanske så att
            Sverigedemokraterna i själva verket står för en helt annan svensk
            modell än den arbetsmarknadens parter står bakom och som har tjänat
            Sverige väl under lång tid. Är det så, eller är det verkligen
            den svenska modellen ni står bakom? Uppenbarligen är det inte
            den svenska modellen.
          </note>
          <note type="speaker">
            Anf. 123 MAGNUS PERSSON (SD) replik:
          </note>
          <note>
            Fru talman! Jo, vi står upp för den svenska modellen. Men i stället
            för att som Socialdemokraterna flytta beslutanderätten till EU
            och Bryssel och låta dem bestämma över de svenska arbetsvillkoren
            vill Sverigedemokraterna att Sverige ska bestämma över svenska
            arbetsvillkor i Sverige.
          </note>
          <note>
            Sveriges regering ska bestämma över svenska arbetsvillkor, inte
            Bryssel.
          </note>
          <note type="speaker">
            Anf. 124 Arbetsmarknadsminister YLVA JOHANSSON (S) replik:
          </note>
          <note>
            Fru talman! Det är på sin plats med några klargöranden. Den svenska
            regeringen har för avsikt att riva upp lex Laval och ersätta den
            med en ny reglering. Vi vill att svenska kollektivavtal ska gälla
            på hela den svenska arbetsmarknaden.
          </note>
          <note>
            Gränser för detta sätts av EU:s utstationeringsdirektiv. Den
            svenska regeringen kommer att arbeta för att förändra utstationeringsdirektivet
            så att vi kan kräva svenska kollektivavtal utöver det som är den
            hårda kärnan som regleras i utstationeringsdirektivet. Den frågan
            äger vi inte, utan där krävs förhandlingar med andra EU-länder.
            Jag kan inte utlova framgång, men jag kan utlova ett intensivt
            arbete.
          </note>
          <note>
            Lex Laval i svensk lagstiftning kommer att rivas upp och ersättas
            av ny lagstiftning.
          </note>
          <note type="speaker">
            Anf. 125 MAGNUS PERSSON (SD) replik:
          </note>
          <note>
            Fru talman! Det är märkligt, arbetsmarknadsministern. I senaste
            numret av tidningen Arbetet uttalar du att den svensk a regeringen
            inte kan riva upp l ex Laval.
          </note>
          <note type="speaker">
            Anf. 126 Arbetsmarknadsminister YLVA JOHANSSON (S) replik:
          </note>
          <note>
            Fru talman! Det är inte korrekt. Den svenska riksdagen kan riva
            upp lex Laval. Det är regeringens avsikt att ta fram ett nytt
            lagförslag som river upp lex Laval och ersätter den med ny lagstiftning.
            Den svenska regeringen kan dock inte ensidigt riva upp EU:s utstationeringsdirektiv.
            Där krävs det förhandlingar med andra länder. Det arbetet kommer
            också den svenska regeringen att driva, och där är det mer oklart
            vad jag kan utlova i framgång.
          </note>
          <note type="speaker">
            Anf. 127 MAGNUS PERSSON (SD) replik:
          </note>
          <note>
            Fru talman! Jag köper inte svaret över huvud taget. Det är klart
            och tydligt att makten ligger i Bryssel, och så länge Sveriges
            regering kryper för Bryssel är det de som bestämmer.
          </note>
          <note type="speaker">
            Anf. 128 HILLEVI LARSSON (S) replik:
          </note>
          <note>
            Fru talman! Frågan handlar egentligen om brottslighet på arbetsmarknaden.
            Det handlar om oseriösa företag som utnyttjar människor för att
            göra högre vinst, och det går ofta hand i hand med att man inte
            ens betalar skatt. Det är från det hållet vi måste angripa frågan.
          </note>
          <note>
            Vi har haft en högerregering som inte har prioriterat frågorna.
            Ibland har man undvikit att göra saker som måste göras. Arbetsmiljöverket,
            som ska åka ut och kontrollera att människor inte far illa, har
            fått minskade resurser.
          </note>
          <note>
            Vi ska se detta som brottslighet. Reglerna ska skärpas för att
            komma åt de oseriösa företag som slår ut de seriösa. På EU-nivå
            har vi sagt att vi vill att arbetstagarnas rättigheter ska jämställas
            med den fria rörligheten. Därför är det inte sant, som Magnus
            Persson säger, att vi inte har gjort något. Vi ställer dessa krav
            inför framtida fördragsändringar.
          </note>
          <note type="speaker">
            Anf. 129 MAGNUS PERSSON (SD) replik:
          </note>
          <note>
            Fru talman! Det handlar inte bara om brottsliga företag. I dag
            handlar det om att de används som en bricka i löneförhandlingar.
            Stora etablerade företag hotar i dag de anställda med att säga
            upp dem och ersätta dem med utländsk arbetskraft om de inte går
            med på vissa lönekrav.
          </note>
          <note>
            Jag är i branschen och har varit med om detta i många år. Innan
            jag kom in i Sveriges riksdag jobbade jag i byggbranschen. Det
            är inte så många år sedan jag lämnade den. Jag har varit med och
            diskuterat med företagare som har sagt: Nu är det som det är –
            vi byter ut er mot utländsk arbetskraft om ni inte går med på
            detta.
          </note>
          <note>
            Så fungerar det. Det kan gälla stora byggföretag. Jag kan ta
            ett byggprojekt nere i Malmö där 80 snickare strandade löneförhandlingarna
            om ackordet, och två dagar senare var de uppsagda, hemskickade
            och utbytta mot 120 byggnadsarbetare från Estland och Lettland.
          </note>
          <note>
            Så ser verkligheten ut. Det kanske är dags för många i den här
            församlingen att se hur verkligheten ser ut. Den är lite annorlunda
            än vad ni tror.
          </note>
          <note type="speaker">
            Anf. 130 HILLEVI LARSSON (S) replik:
          </note>
          <note>
            Fru talman! Här handlar det om att vi måste stärka anställningstryggheten,
            som har urholkats under åren med borgerlig regering, just för
            att man inte ska kunna göra på detta sätt. Det handlar om regler
            för bemanningsföretag, att man inte ska kunna kasta ut folk hur
            som helst och ta in personer från bemanningsföretag eller från
            andra länder.
          </note>
          <note>
            Det är också brottslig verksamhet. Det är oseriösa företag som
            utnyttjar systemet.
          </note>
          <note>
            Avslutningsvis: Vi ska ha ett socialt protokoll på EU-nivå. Där
            ska vi vara väldigt tydliga.
          </note>
          <note type="speaker">
            Anf. 131 CARL SCHLYTER (MP):
          </note>
          <note>
            Fru talman! Att ha ett arbete är inte bara för ekonomisk vinning.
            Det ger sociala nätverk, självkänsla och personlig utveckling.
          </note>
          <note>
            I dag talar jag för första gången från denna talarstol, och debatten
            handlar om jobben och arbetslösheten. Det är samma frågor nu som
            när jag först blev aktiv i politiken 1994.
          </note>
          <note>
            I Moderaternas valmanifest l994 stod det: ”Förutsättningen för
            framgång ligger i en politik som håller inflationen i schack och
            ger arbete, sparande och företagande stabila och goda villkor.”
          </note>
          <note>
            Vidare stod det: ”Det är genom liberalisering och avreglering
            som de europeiska ekonomiernas tillväxt- och konkurrenskraft kan
            stärkas. Endast så kan långtidsarbetslösheten brytas.”
          </note>
          <note>
            Man kan nog säga att Moderaterna har lyckats över förväntan med
            inflationsbekämpningen, och gator och torg fylls knappast av folk
            som kräver ytterligare avregleringar och liberaliseringar. De
            har lyckats genomföra sin politik.
          </note>
          <note>
            Men arbetslösheten består.
          </note>
          <note>
            Även Socialdemokraterna har lyckats med sina krav på sunda statsfinanser
            från 1994. Där stod det: ”Våra mål för de kommande fyra åren är
            att få igång tillväxten, minska arbetslösheten, skapa sunda statsfinanser
            och stabilisera statsskulden samt klara välfärden.”
          </note>
          <note>
            Trots att Sverige nu har relativt sunda statsfinanser består
            arbetslösheten.
          </note>
          <note>
            Redan 1890 krävde arbetarrörelsen kortare arbetstid på plakaten,
            och i dokumenten stod det om ”en minskning av den reservarmé av
            arbetslösa som den nuvarande ekonomiska ordningen skapar” samt
            att ”ge arbetaren tid och kraft att ägna sig åt sin intellektuella
            och moraliska utveckling som fri människa och medborgare”.
          </note>
          <note>
            Vi har fastnat i en situation som betyder att även när regeringar
            lyckas med sin ekonomiska politik misslyckas vi i kampen mot arbetslösheten.
            När vi satsar på tillväxt med hjälp av nollränta och exploderande
            krediter ser vi att klyftorna ökar, att det skapas en osund konsumtionsjakt
            och bostadsbubblor.
          </note>
          <note>
            Verklig solidaritet med våra unga är inte att sänka lönen eller
            skatten för dem utan att sänka vår arbetstid så att de får en
            chans att arbeta och leva fritt. Men friheten ökar också för dem
            som har jobb i dag. Vi har de senaste decennierna blivit tre fyra
            gånger rikare, men vi är inte lyckligare.
          </note>
          <note>
            En sänkning av normalarbetstiden kan ge mer tid för barn, vänner,
            ideellt arbete och kultur eller tid att bara vila upp sig inför
            morgondagen för alla som arbetar. Det kan ge jobb till dem som
            stressas av att inte ha ett arbete att gå till eller som inte
            har en inkomst som det går att leva på i fas 3.
          </note>
          <note>
            Det är en vinn–vinn-lösning som dessutom har fördelen att man
            kan undvika massarbetslöshet även om tillväxten uteblir. Det är
            dags att prova nya lösningar. Vi har inte råd att låta en generation
            gå förlorad och vänta i 20 år till på att jakten på den försvunna
            tillväxten ska ge resultat.
          </note>
          <note>
            Jag är glad över att arbetsmarknadsministern tar krafttag mot
            arbetslösheten bland unga, och det kommer säkert att hjälpa tusentals.
            Det ger oss andrum att utreda och tid att analysera och optimera
            en reform av arbetstiden.
          </note>
          <note>
            Låt oss bejaka utvecklingen och det faktum att vi gör allt mer
            effektivt. Låt oss njuta mer av livet och inte till varje pris
            skapa konstlade behov av konsumtion och tillväxt enbart för att
            försvara 40-timmarsveckan. Den är inte det elfte budordet som
            är skrivet i sten utan bör anpassas efter teknisk och social utveckling.
          </note>
          <note>
            Konkurrenskraften påverkas inte av kortare arbetstid. I en utvärdering
            från OECD ansågs kortare arbetstid vara en mycket framgångsrik
            metod att hantera kriser. Även Unep har rapporterat kring hur
            det globala miljöutrymmet kan fördelas bättre med hjälp av kortare
            arbetstid i rika länder.
          </note>
          <note>
            Låt oss prova något nytt! Jag är inte rädd för den utvecklingen.
            Det borde inte någon annan vara heller.
          </note>
          <note type="speaker">
            Anf. 132 SOLVEIG ZANDER (C):
          </note>
          <note>
            Fru talman! Tågförseningarna mellan Uppsala och Stockholm kostar
            samhället mellan 10 och 15 miljoner en vintermånad. Det är ungefär
            5 000 personer som dagligen pendlar mellan Uppsala och Stockholm.
            Tar man dessutom sträckan mellan Enköping och Stockholm förstår
            ni att det blir några tusen pendlare till och att det kostar några
            miljoner till.
          </note>
          <note>
            Då har vänsterregeringen mage att varje dag bränna 4 miljoner
            på att frysa Förbifart Stockholm, när man på kort tid skulle kunna
            förbättra pendlingen mellan Uppsala och Stockholm och dessutom
            spara miljoner på det.
          </note>
          <note>
            Jag säger det här eftersom jag kommer från Uppsala län, och jag
            känner till problemen och vet vilka lösningarna är.
          </note>
          <note>
            Kommunikationer och transporter är förutsättningen för att människor
            ska kunna jobba. Det är oerhört viktigt. Transporter överlag handlar
            nu om att regeringen lägger på bördor. Man lägger till en vägtrafikavgift
            som medverkar till att skogsjobben i Norrland kommer att minska
            avsevärt.
          </note>
          <note>
            En åkeriägare i Enköping säger att det kommer att kosta hans
            företag 7 miljoner mer varje år när vägtrafikavgiften, eller kilometerskatten,
            införs.
          </note>
          <note>
            Skogen är, som alla vet, en bransch som är outnyttjad, men den
            kan ge många jobb och skapa arbetstillfällen i hela landet. Då
            sätter vänsterregeringen krokben för det också.
          </note>
          <note>
            Hela landet ska leva. För mig som centerpartist är det självklart
            jätteviktigt. Det förutsätter till exempel att det kan skapas
            företag inom lantbruket. Satsningen på Matlandet Sverige har skapat
            drygt 11 procent nya jobb i livsmedelsföretag. Det börjar med
            bonden, och det fortsätter med bagaren, affären, restaurangen
            och turismen – ja, fler företag inom livsmedelsbranschen.
          </note>
          <note>
            Nu kommer regeringen inte att satsa mer på Matlandet Sverige.
            Hur många arbetstillfällen kommer att försvinna på grund av detta?
            Det här är småföretag som mer än väl skulle kunna anställa ungdomar.
            Det är de som står längst ifrån arbetsmarknaden och som behöver
            mest hjälp. Men det vill inte regeringen vara med på. I stället
            höjer man avgiften för att anställa ungdomar. Man lyssnar inte
            på oss i Centern och Alliansen som vill sänka arbetsgivaravgiften
            för ungdomar ytterligare. Detta kommer att innebära att fler ungdomar
            får gå arbetslösa.
          </note>
          <note>
            Som centerkvinna måste jag också säga att det är ett elände att
            man vill minska och ta bort RUT-avdraget. Det är ofattbart att
            man kan göra det när man vet att kvinnor jobbar i RUT-företag.
          </note>
          <note>
            Regeringen kommer att gå bet på att minska arbetslösheten. Ni
            bara skapar hinder. Ni lever verkligen inte upp till det ni lovade
            i valrörelsen. Jag beklagar det, mer än någon kan tro. Jag säger
            bara: Tänk efter – gör om!
          </note>
          <note>
            (Applåder)
          </note>
          <note type="speaker">
            Anf. 133 MONICA GREEN (S) replik:
          </note>
          <note>
            Fru talman! Jag delar uppfattningen att det är bedrövligt med
            alla dessa tågförseningar. Men ert recept är att dra ned på järnvägsunderhållet.
            Är det verkligen en bra lösning?
          </note>
          <note>
            Min andra fråga är om Solveig Zander tycker att det är bra att
            utländska förare kör helt gratis och sliter sönder våra vägar.
          </note>
          <note type="speaker">
            Anf. 134 SOLVEIG ZANDER (C) replik:
          </note>
          <note>
            Fru talman! Först och främst har alliansregeringen satsat mer
            än någonsin på järnvägen. Vi ökade satsningen redan den första
            mandatperioden, och vi ökade den även den senaste mandatperioden.
            Det är oerhört viktigt, men det är givetvis också viktigt att
            satsa på andra transportmedel.
          </note>
          <note>
            Detta med utländska åkeriägare är något man förhandlar om i EU.
            Vi har jobbat oerhört mycket med att försöka komma till rätta
            med den europeiska transporttjänsten så att den ännu mer ska efterlikna
            den vi har i Sverige. Det är någonting som vi har arbetat med
            tillsammans med åkeribranschen.
          </note>
          <note type="speaker">
            Anf. 135 MONICA GREEN (S) replik:
          </note>
          <note>
            Fru talman! Jag har suttit en del år i trafikutskottet och känner
            till avsaknaden av samarbete med transportbranschen. Det här är
            nog ett missförstånd från Solveig Zanders sida. Transportbranschen
            är oerhört besviken över att den borgerliga regeringen inte gjorde
            någonting åt den oseriösa trafiken.
          </note>
          <note>
            Dessutom kan jag påminna Solveig Zander om att svenska förare
            får betala utomlands, men de som kommer utifrån kör gratis och
            sliter sönder våra vägar. Det har ni inte velat göra någonting
            åt.
          </note>
          <note type="speaker">
            Anf. 136 SOLVEIG ZANDER (C) replik:
          </note>
          <note>
            Fru talman! Jag hade bara förmånen att vara ersättare i trafikutskottet,
            men jag har faktiskt en hel del med transportbranschen och åkeribranschen
            att göra. Jag vet också att man önskade mer från den förra regeringen,
            alliansregeringen. Men det som Monica Green inte vill tillstå
            är att alliansregeringen har drivit de här frågorna oerhört hårt.
            Vi hade lyckats om vi hade fått fortsätta en mandatperiod till.
          </note>
          <note type="speaker">
            Anf. 137 BARBRO WESTERHOLM (FP):
          </note>
          <note>
            Fru talman! Jag hade några frågor till arbetsmarknadsministern,
            men dem får jag uppenbarligen ta upp i ett annat sammanhang.
          </note>
          <note>
            Frågorna gällde att man inte med ett ord har berört årsrika människor
            som resurs på arbetsmarknaden. Det är viktigt att tala om ungdomar
            och arbetslöshet, kvinnors möjligheter och allt det. Men årsrika
            utgör en väsentlig resurs i vårt samhälle.
          </note>
          <note>
            De var en resurs och sågs som en resurs i det gamla bondesamhället.
            Då jobbade man så länge man kunde ute på åkern och i skogen. När
            man inte orkade det längre arbetade man inomhus, tog hand om barnbarn
            och var förmedlare av historien, av hur samhället var uppbyggt
            och så vidare.
          </note>
          <note>
            Sedan kom industrisamhället, och det innebar en radikal förändring.
            Jobben för hundra år sedan var inte utformade så att man kunde
            arbeta hela livsresan. Ivar Lo-Johansson efterlyste faktiskt åldringsjobb
            som man skulle kunna ta sig an när man inte längre orkade jobba
            i industrin.
          </note>
          <note>
            Det har visat sig allt tydligare hur mycket arbete och en känsla
            av att behövas på arbetsmarknaden men också i det civila samhället
            betyder för människors livskvalitet och hälsa. Världshälsoorganisationen
            skrev 1981 att de såg två grupper i samhället som riskerade att
            drabbas av ohälsa. Det var arbetslösa ungdomar, och det var årsrika
            människor som hade tvingats gå i pension.
          </note>
          <note>
            Vi är liksom kvar i 1913, då vi bestämde att vi skulle få finnas
            på ar ­ betsmarknaden upp till 67 års ålder. Sedan skulle vi leva
            gott på vår pen ­ sion – den var inte så god i alla lägen – och
            vara nöjda med det.
          </note>
          <note>
            En växande andel årsrika människor i Sverige vill faktiskt finnas
            kvar i arbetslivet men finner att de möts av ålderism. Merparten
            av arbetsgivarna vill inte se 67-plussare i sina led. De ser inte
            värdet av livserfarenhet i arbetslivet.
          </note>
          <note>
            Fackliga organisationer är inte heller pigga på att ändra pensionsåldern.
            De har ju under hela 1900-talet jobbat för att människor ska arbeta
            mindre, med kortare arbetsdagar och längre semestrar. Man sänkte
            också pensionsåldern till 65 på 70-talet. Sedan har man höjt den
            igen.
          </note>
          <note>
            Det här måste vi ändra på för de människor som vill stanna kvar
            i arbetslivet efter fyllda 67 – ungefär 40 procent, enligt Kairos
            Future. Men vi behöver det också för vår välfärd. Vi klarar inte
            välfärden om vi inte tar i bruk de årsrika människor som vill
            och kan fortsätta i arbetslivet.
          </note>
          <note>
            Vi måste få fram forskning som övertygar arbetsgivarna om värdet
            av livserfarenhet. Vi måste få fram forskning som visar vad man
            ska tänka på för att människor ska orka arbeta längre. Jag tänker
            till exempel på dem som arbetar i vården och omsorgen, i demensvården.
          </note>
          <note type="speaker">
            Anf. 138 Arbetsmarknadsminister YLVA JOHANSSON (S) replik:
          </note>
          <note>
            Fru talman! Jodå, Barbro Westerholm, jag lyssnar på dig – som
            så ofta.
          </note>
          <note>
            Jag uppskattar verkligen uttrycket ”årsrika”. Jag tycker att
            det är en bra beskrivning. Vi behöver årsrika personer på arbetsmarknaden.
            Inte minst är det så att människors kompetens och erfarenhet behövs.
            Det är viktigt att man inte avfärdar människor i förtid på arbetsmarknaden,
            vilket tyvärr sker i dag i alltför stor utsträckning.
          </note>
          <note>
            Ett av skälen till att människor lämnar arbetsmarknaden i förtid
            är, som Barbro Westerholm tog upp, ålderism. Smygdiskriminering,
            skulle jag vilja kalla det. Det är en diskriminering som sällan
            är alldeles öppen men som många får känna av. Man känner att man
            inte är lika önskvärd längre och att man inte kommer i fråga för
            nya utbildningar, befordringar eller nya spännande arbetsuppgifter.
            Det är också många människor som blir utslitna av dålig arbetsmiljö
            eller inte får möjlighet att via kompetensutveckling ta sig vidare
            i arbetslivet. Det är områden som jag tycker är angelägna att
            arbeta vidare med.
          </note>
          <note type="speaker">
            Anf. 139 BARBRO WESTERHOLM (FP) replik:
          </note>
          <note>
            Fru talman! Vilka är det som fortsätter i arbetslivet? Jo, det
            är fria företagare, det är revisorer och advokater, det är journalister,
            konstnärer, författare och så vidare. Det är människor som efterfrågas
            oavsett vilken ålder de har. Meta Velander och Ingvar Kjellson
            spelar teater på Stadsteatern som 90-åringar. Det som kännetecknar
            dem är att de har valt själva och har roliga jobb.
          </note>
          <note>
            Det innebär när vi går över till offentlig sektor att vi måste
            skapa en arbetsmiljö som gör att undersköterskan i demensvården
            känner: Jag vill fortsätta, jag också. Vi kommer nämligen att
            behöva henne eller honom under lång tid framöver. Det vill jag
            gärna höra fler funderingar om från arbetsmarknadsministern.
          </note>
          <note type="speaker">
            Anf. 140 Arbetsmarknadsminister YLVA JOHANSSON (S) replik:
          </note>
          <note>
            Fru talman! Regeringen har stora ambitioner på området. Det är
            en viktig utmaning både mänskligt sett och för samhällsekonomin
            att fler ska kunna, vilja och orka arbeta längre, inte minst i
            offentlig sektor.
          </note>
          <note>
            Regeringen föreslår i budgeten riktade satsningar för att förbättra
            kvinnors arbetsmiljö, som i stor utsträckning finns i offentlig
            sektor där många arbeten är känslomässigt utmattande eftersom
            man inte riktigt hinner eller orkar med sitt jobb.
          </note>
          <note>
            Vi gör också satsningar på en ordnad generationsväxling så att
            kompetensen ska tas till vara på rätt sätt.
          </note>
          <note type="speaker">
            Anf. 141 BARBRO WESTERHOLM (FP) replik:
          </note>
          <note>
            Fru talman! Vi måste också bekämpa ålderismen, alltså den negativa
            syn som finns på årsrika människor. Vi måste få en synvända.
          </note>
          <note>
            Diskrimineringsombudsmannen har nu fått in ganska många anmälningar
            som vi borde analysera för att se vad som ligger bakom. Vad kan
            arbetsgivare göra för att få till en synvända i arbetslivet?
          </note>
          <note type="speaker">
            Anf. 142 LARS-AXEL NORDELL (KD):
          </note>
          <note>
            Fru talman! I höstens valrörelse var det många frågor som diskuterades
            och debatterades. Vi mötte väljare på gator och torg, vid valmöten
            och i valstugor. Många gånger blev jag häpen över vilka besked
            väljare uppgav att de hade fått från andra partier. Ett sådant
            besked som jag då fick gällde när väljarna hade ställt frågor
            om företagande. Då blev svaret: Vi vill satsa på välfärd i stället
            för företagarfrågor! Det gjorde mig verkligen bekymrad.
          </note>
          <note>
            Fru talman! Detta var ingen engångsföreteelse, utan det dök upp
            då och då under valrörelsen i den politiska propagandan. Man ställde
            näringspolitiken mot välfärdspolitiken, som två motsatser, när
            det i själva verket är så att det ena förutsätter det andra.
          </note>
          <note>
            Jag ställer mig frågan: Vem vill inte ha ökad välfärd? Jag tror
            att alla vill ha ökad välfärd. Alla här i riksdagens kammare och
            i kommuner och landsting jobbar för välfärdsfrågor. Det som bekymrar
            mig är när det finns politiker som tydligen inte förstår hur förutsättningarna
            för välfärd skapas och hur man skapar välfärd.
          </note>
          <note>
            Som riksdagsledamöter måste vi inse att det inte finns några
            genvägar till välfärden. Det är bara genom att det finns de som
            finner det mödan värt att starta, driva och utveckla företag som
            anställer och betalar skatt som vi får råd med välfärden. Det
            är det som gör att vi får råd med vård, skola och omsorg.
          </note>
          <note>
            I dag skapas fyra av fem jobb inom växande småföretag. Det finns
            över en miljon småföretag i vårt land. 99 procent av alla företag
            är just småföretag. Den svenska arbetsmarknadsmodellen, där arbetsmarknadens
            parter gemensamt tar ansvar , har tjänat oss väl. Men den sätter
            allt som oftast stora företag och fackföreningar i centrum. De
            små företagens röst har beklagligt nog inte hörts lika mycket,
            och de har många gånger hamnat i kläm. Lagstiftning, skatter,
            regler, krångel och byråkrati kan både hjälpa och stjälpa.
          </note>
          <note>
            För varje anställd i det privata näringslivet genereras skatteintäkter
            som betalar för ytterligare en halv anställd inom den offentliga
            sektorn. Därutöver försörjer privatanställda ytterligare två medborgare
            med utbildning, hälsovård och omsorg.
          </note>
          <note>
            Fru talman! De närmaste åren ökar utmaningen när det gäller att
            finansiera välfärden. Vi vet att vi får allt fler äldre i vårt
            samhälle. Vi har också en minskad andel i arbetsför ålder. För
            att klara det behöver vi göra allt vi kan för att se till att
            de små företagen, där majoriteten av nya jobb skapas, får bra
            villkor och möjligheter att utvecklas.
          </note>
          <note>
            Jag är starkt oroad över ambitionen från de rödgröna att höja
            skatter och arbetsgivaravgifter på så sätt att man lägger krokben
            för företagande. Jag tror inte att någon egentligen tror på att
            det är lättare att få jobb om man höjer arbetsgivaravgiften för
            ungdomar. Samma sak gäller för löneskatten för de äldre. Det blir
            inte lättare, utan svårare.
          </note>
          <note>
            Den förra regeringen har fört en framgångsrik och ansvarsfull
            tillväxtpolitik, och vi har lyckats öka antalet arbetade timmar.
            Det har inneburit att vi har fått en ökad välfärd.
          </note>
          <note>
            Jag vill avsluta med att säga att utan företagande och nya jobb
            stannar tillväxten av, och då finns inget annat än nedskärningar
            att fördela.
          </note>
          <note type="speaker">
            Anf. 143 EVA-LENA JANSSON (S) replik:
          </note>
          <note>
            Fru talman! Med anledning av Lars-Axel Nordells anförande skulle
            jag vilja ställa några frågor.
          </note>
          <note>
            Fråga ett: Ser Lars-Axel Nordell någon koppling mellan den gemensamma
            välfärden och möjligheten för företag att få arbetskraft som på
            något sätt kan komma i arbete? Det kan handla om utbildning, vägar,
            barnomsorg, äldreomsorg och så vidare.
          </note>
          <note>
            Fråga två: Har Lars-Axel Nordell tagit del av Riksrevisionens
            granskning av lagen om valfrihet – det som kallas vårdval?
          </note>
          <note>
            Fråga tre: Har Lars-Axel Nordell tagit del av Inspektionen för
            socialförsäkringens granskningar av lagen om valfrihet, det vill
            säga vårdvalet, och påverkan på andelen sjukskrivna?
          </note>
          <note type="speaker">
            Anf. 144 LARS-AXEL NORDELL (KD) replik:
          </note>
          <note>
            Fru talman! De frågor som Eva-Lena Jansson ställer till mig handlar
            bland annat om LOV, lagen om valfrihet. Lagen har tillkommit just
            därför att vi å ena sidan vill ge större valfrihet – att man ska
            kunna ta hänsyn till och bättre tillgodose de behov som den enskilda
            människan har – och å andra sidan vill komma till rätta med problematiken
            med offentlig upphandling.
          </note>
          <note>
            Man stirrar ofta för mycket på just ekonomin. När det gäller
            LOV ligger detta still. Ekonomin påverkar inte, utan man kan bara
            konkurrera med kvalitet. Det är en fördel att ha ett system som
            sätter kvaliteten i centrum och inte pengarna, vilket annars har
            blivit fallet. Därför är det också en fördel att ha lagen om valfrihet.
          </note>
          <note type="speaker">
            Anf. 145 EVA-LENA JANSSON (S) replik:
          </note>
          <note>
            Fru talman! Det blev ett långt svar där Nordell egentligen inte
            kunde svara på frågan. Det beror väl på att han inte har läst
            rapporterna eller på att han har läst rapporterna.
          </note>
          <note>
            Rapporterna från Inspektionen för socialförsäkringen visar att
            andelen sjukskrivna ökar på grund av vårdvalet. Den rapport som
            kom från Riksrevisionen visar att man inte får vård efter behov
            på grund av vårdvalet , lagen om valfrihet.
          </note>
          <note>
            Vårdvalet åstadkommer i stället att rika med mindre vård behov
            får tillgång till läkare medan fattiga som är sjuka inte får denna
            tillgång. Det är vad undersökningarna visar. Jag rekommenderar
            läsning för Lars-Axel Nordell.
          </note>
          <note type="speaker">
            Anf. 146 LARS-AXEL NORDELL (KD) replik:
          </note>
          <note>
            Fru talman! Jag hörde ingen ny fråga utan i stället en uppmaning
            från Eva-Lena att jag skulle läsa en del dokument.
          </note>
          <note>
            Jag tror definitivt att det är en fördel att ha en lag om valfrihet
            och att ökat vårdval är bra. Jag tror mer på att vi ska jobba
            för människor, och jag tror inte att politikerna är de bästa att
            bestämma exakt hur människor ska välja. Det ska de göra själva.
          </note>
          <note type="speaker">
            Anf. 147 MONICA GREEN (S) replik:
          </note>
          <note>
            Fru talman! Också jag har några kommentarer.
          </note>
          <note>
            Först och främst ska vi satsa på att få fler jobb. Ni har misslyckats
            med arbetslösheten. Ni har sänkt skatterna med 140 miljarder,
            och ändå är arbetslösheten högre i dag än när ni vann valet 2006.
            Alltså har ni misslyckats med jobben.
          </note>
          <note>
            Vi försöker se till att vi får en bra företagsamhet, att vi investerar
            i byggande, i miljöanpassade bostäder och i infrastruktur, som
            vi har talat om tidigare. Det handlar om mer underhåll av både
            vägar och järnvägar. Det ger jobb.
          </note>
          <note>
            Vi måste också vara medvetna om att den gemensamma sektorn är
            i symbios med näringslivet. Föräldrarna kan gå och arbeta när
            det finns en förskola. Att mormor och morfar har det bra på ålderdomshemmet
            är minst lika viktigt för att man ska kunna utföra ett bra arbete.
            Därför tycker jag att det är trist att KD nu har gått med på att
            inte satsa 2 miljarder mer på äldreomsorgen, som vi gör i samarbetsregeringen.
          </note>
          <note type="speaker">
            Anf. 148 LARS-AXEL NORDELL (KD) replik:
          </note>
          <note>
            Fru talman! När det gäller det sista vet vi att de anslag vi
            hade tidigare, under den förra regeringen, var just en satsning
            på äldregruppen. Det är Monica Green väl medveten om, tror jag.
            1,4 av de 2 miljarder som vi nu satsar är gamla pengar. Det är
            alltså inte 2 miljarder i nya pengar, utan 1,4 är tidigare satsningar
            som ni tar och flyttar över till detta på det nya sätt som ni
            vill använda.
          </note>
          <note>
            Jag håller fullständigt med om att den offentliga sektorn och
            den privata sektorn hänger samman, är i symbios som du säger.
            Det är helt riktigt, och därför är de beroende av varandra.
          </note>
          <note>
            När det gäller just arbetslösheten vet jag att ni ofta vill bortse
            ifrån att Europa har gått igenom en tuff tid med ekonomisk kris
            och att Sverige har klarat sig bättre än många andra länder. Sysselsättningen
            har ökat ganska mycket samtidigt som arbetslösheten naturligtvis
            inte har kunnat bekämpas lika effektivt som vi skulle ha velat.
          </note>
          <note type="speaker">
            Anf. 149 MONICA GREEN (S) replik:
          </note>
          <note>
            Fru talman! Tyskland, Holland, Belgien, Österrike, Finland och
            många andra länder har gått igenom samma kris som vi , och ändå
            har de klarat arbetslösheten bättre.
          </note>
          <note>
            Dessutom satsar vi på småför etagen genom att avlasta dem delar
            av deras sjuklönekostnader. Det är sådant som småföretagarna har
            efterfrågat. Vi vet alltså att det behövs både bra företagsamhet
            och satsningar på välfärden.
          </note>
          <note type="speaker">
            Anf. 150 LARS-AXEL NORDELL (KD) replik:
          </note>
          <note>
            Fru talman! Det är riktigt att samma ekonomiska kris har drabbat
            hela Europa, och Sverige är ett av de länder som har klarat sig
            bättre än många andra.
          </note>
          <note>
            När det gäller just småföretagare har modellen som ni nu också
            verkar stödja tagits fram av Alliansen, där Kristdemokraterna
            har varit pådrivande. Modellen inför högkostnadsskyddet för en
            av de två veckorna samtidigt som vi tar bort sjuklöneansvaret
            den andra veckan. Det är jag jätteglad för att ni nu stöder.
          </note>
          <note>
            (forts.)
          </note>
          <note>
            Ajournering
          </note>
          <note>
            Kammaren beslutade kl. 16.01 på förslag av tredje vice talmannen
            att ajournera förhandlingarna till kl. 17.30.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 17.30.
          </note>
          <note>
            § 1 (forts.) Allmänpolitisk debatt
          </note>
          <note type="speaker">
            Anf. 151 EVA-LENA JANSSON (S):
          </note>
          <note>
            Herr talman! Jag har kommit hit för att prata om jobb. Ska vi
            ha en politik som bidrar till fler jobb måste vi också ha en politik
            som klarar att ge stöd när människor saknar arbete.
          </note>
          <note>
            Ska vi ha en politik för att få ett friskare samhälle måste också
            politiken klara av att ge sjukvård och ekonomisk trygghet vid
            sjukdom.
          </note>
          <note>
            Ska vi ha en politik för fler arbetade timmar måste arbetslivet
            bli hållbart. Att folk blir sjuka och utslitna av sitt arbete,
            av stress, av överbelastning eller till och med av mobbning är
            inte acceptabelt. Diskussionen om att fler vill arbeta efter 67
            års ålder är relevant, men vi ser hur många som slås ut. Kroppen
            klarar inte av att arbeta ens fram till 65 år. Det drabbar väldigt
            många.
          </note>
          <note>
            Dagens arbetsmarknad är tuff. Det är en ojämn maktbalans mellan
            arbetsgivare och arbetstagare. Alltför många törs inte säga ifrån
            när arbetsgivaren brister i sitt ledarskap, när arbetsmiljön åsidosätts
            och när det blir allt färre arbetskamrater som stressar för att
            klara av fler arbetsuppgifter under kortare tid.
          </note>
          <note>
            För den som har varit sjuk och för den som har fått en funktionsnedsättning
            är vägen till arbete ibland längre, men inte alltid. När rehabilitering
            och anpassning på arbetsplatsen fungerar får man också möjlighet
            att arbeta utifrån sina egna förutsättningar.
          </note>
          <note>
            För att fler personer som står utanför arbetsmarknaden ska kunna
            ta steget in på den behövs det fler satsningar. Det handlar om
            fler utbildnings ­ platser på fol khögskolor, komvux, universitet
            och högskolor. Det handlar om förbättrad sfi, svenska för invandrare.
            Det handlar också om validering av yrkeskunskap och utbildning
            förvärvad i annat land. Arbetsförmed ­ lingen måste kunna matcha
            mot lediga jobb och samtidigt ge ett stöd till dem som behöver.
          </note>
          <note>
            Personer med nedsatt arbetsförmåga på grund av sjukdom eller
            funk ­ tionsnedsättning kan behöva särskilda insatser på arbetsplatsen.
            Det är till gagn för den enskilde, men också för arbetsplatsen
            som därmed kan tillvarata unik erfarenhet som andra inte har.
          </note>
          <note>
            Det är ingen som drömmer om att bli sjuk eller arbetslös. Vi
            tänker oss en bättre framtid för oss själva, för våra barn och
            våra vänner. Oavsett om man är född här i Sverige eller har kommit
            hit lite senare är ett jobb och därmed egen försörjning något
            som flertalet önskar sig.
          </note>
          <note>
            Herr talman! För några handlar det om ett jobb vilket som helst.
            För andra handlar det om att nå sitt drömyrke efter genomförd
            utbildning. För mig är det just drömmarna och förhoppningarna
            som gör att samhället förändras till ett bättre samhälle, och
            det bör också forma politiken.
          </note>
          <note>
            Jag är glad över den budget som samarbetsregeringen har lagt
            fram. Här finns viktiga utbildningsinsatser, viktig arbetsmarknadspolitik,
            satsningar på näringslivet, satsning på ett bättre arbetsmiljöarbete
            och mer forskning om kvinnors hälsa och arbetsvillkor.
          </note>
          <note>
            Därför, herr talman, är jag nöjd med årets budget från regeringen,
            och jag tror att den kan bidra till jobb och fler i arbete.
          </note>
          <note type="speaker">
            Anf. 152 NIKLAS WYKMAN (M):
          </note>
          <note>
            Herr talman! Rasism, homofobi, dålig policy – ja, det är många
            saker som gör Sverige sämre. Om man funderar på vad som gör ett
            land sämre på riktigt kan man behöva läsa regeringens budget nogg
            rant. Där finns något som heter beräkningsteknisk överföring till
            hushållen. Då kan man fundera på vad det är för någonting, för
            det är en stor post på 7 miljarder som växer till 8 miljarder.
            Det är kostnaden för det ök ande utanförskapet – m änniskor som
            inte längre ska tas till vara och som i stället betraktas som
            beräkningsteknisk överföring till hushållen.
          </note>
          <note>
            Regeringen stakar ut vägen för detta i sin budget. Man skriver
            att förslagen kommer att leda till dämpad sysselsättning och minskad
            tillväxt. Detta leder till ett ökat utanförskap, men det skriver
            man inte. I stället skriver man: en beräkningsteknisk överföring
            till hushållen. Det är så man gör människor till statistik. Frågan
            är i stället vad regeringen vill med sin ekonomiska politik. Vad
            vill regeringen med sin arbetsmarknadspolitik?
          </note>
          <note>
            Ylva Johansson har tidigare varit minister med ett betydande
            ansvar för hur den svenska arbetsmarknaden fungerar, bland annat
            på socialförsäkringsområdet. Då blev det mer av utanförskapsminister,
            och Sverige hade ett rekordhögt utanförskap trots goda ekonomiska
            år.
          </note>
          <note>
            Eftersom regeringen är oklar med vad man vill duger också orden
            från Alice i underlandet rätt bra: Vart ska jag gå? Ja , vart
            vill du komma någonstans? Vet du inte det spelar det inte heller
            någon roll vart du går.
          </note>
          <note>
            Det är just detta som är faran med en regering som inte pekar
            på en riktning för politiken. Det är tydligt vad vi i Alliansen
            vill åstadkomma. Vi ska upprätta överskottsmålet. Vi ska hålla
            överskottsmålet i Sverige. Vi ska värna det finanspolitiska ramverket
            så att Sverige, som en liten öppen ekonomi med en stor finansiell
            sektor som är exportberoende, har den motståndskraft som behövs.
          </note>
          <note>
            Vi ska se till att klara jobben och välfärden när nästa kris
            kommer genom att vi fyller på i ladorna när resursutnyttjandet
            är normalt och gott.
          </note>
          <note>
            Vi har ett sysselsättningsmål som betyder att fler än fem miljoner
            människor ska ha ett jobb att gå till 2020. Det betyder att 350
            000 fler ska komma i sysselsättning.
          </note>
          <note>
            Det här har inte regeringen. Tvärtom har man hivat överskottsmålet
            över räcket och övergivit det finanspolitiska ramverket. Man har
            övergett sysselsättningsmålet och till och med dragit tillbaka
            uppdraget till Statistiska centralbyrån att mäta hur utvecklingen
            på arbetsmarknaden egentligen ser ut. Man styr inte längre politiken
            mot några mål. Vad som helst kan därmed också beskrivas som en
            framgång.
          </note>
          <note>
            Det var så det var fram ti ll 2006 då Göran Persson sade att
            j obben kommer och att det gick bra för Sverige, trots att allt
            fler människor hamnade utanför arbetsmarknaden.
          </note>
          <note>
            Herr talman! Utan några konkreta saker att navigera politiken
            mot försöker ett splittrat, försvagat och i viss mån politiserat
            finansdepartement navigera över någonting att styra politiken
            emot.
          </note>
          <note>
            Men innehållet i politiken, det som ska ge kraft för sysselsättningsutvecklingen,
            avvecklar man nu gradvis och ställer Sverige inför betydande risker.
            Vi ser nu att man inte vill gå fram med de byggreformer som Alliansen
            har föreslagit och som skulle ha lättat trycket på den finansiella
            politiken och på penningpolitiken. Vi ser hur man minskar drivkrafterna
            för att arbeta. Detta är ett dubbelt svek mot de arbetslösa, de
            som nu skulle behöva ett jobb med mer av kraft i byggmarknaden
            och jobbtillväxt i Sverige. Det gäller de m som i framtiden riskerar
            att bli arbetslösa när krisen slår till och när regeringen ingenting
            kan göra därför att man har övergivit överskottsmålet.
          </note>
          <note type="speaker">
            Anf. 153 EVA-LENA JANSSON (S) replik:
          </note>
          <note>
            Herr talman! Sammantaget bedöms bnp-tillväxten och sysselsättningen
            bli något högre samtidigt som arbetslösheten blir omkring 0,2
            procent lägre 2015 till följd av de insatser som föreslås eller
            aviseras i denna proposition. Så står det i budgetpropositionen.
            Jag föreslår att Niklas Wykman läser den.
          </note>
          <note>
            Jag har några frågor till Niklas Wykman med anledning av att
            han refererar till regeringens budget. Varför vill ni inte ha
            fler pappamånader i föräldraförsäkringen, det vill säga fler föräldraledighetsmånader
            till vardera föräldern? Varför sänker ni anslaget till kvinnojourer?
            Varför sparar ni på kommuner och landsting?
          </note>
          <note type="speaker">
            Anf. 154 NIKLAS WYKMAN (M) replik:
          </note>
          <note>
            Herr talman! Det är symtomatiskt för den socialdemokrati vi har
            i Sve ­ rige att den debatt som ska handla om jobb i stället med
            en gång handlar om frågor som rör hur man ska betala människor
            för att inte arbeta. Det är inget fel på en del av de åtgärder
            vi har i Sverige, som ger människor trygghet och möjligheter även
            när m an står utanför arbetsmarknaden; tvärtom är många av dem
            väldigt bra. Men en debatt om jobb och ekonomisk tillväxt måste
            också kunna handla om hur jobben blir fler.
          </note>
          <note>
            I er budget, i finansplanen, skriver ni, Eva-Lena Jansson, att
            de förslag som regeringen lägger fram leder till dämpad tillväxt
            och till dämpad sysselsättningstillväxt. Om man inte tror på det
            som den egna regeringen skriver finns det alla möjligheter för
            dig och för andra socialdemokrater att i denna kammare rösta emot
            den budget som regeringen har lagt fram.
          </note>
          <note type="speaker">
            Anf. 155 EVA-LENA JANSSON (S) replik:
          </note>
          <note>
            Herr talman! Jag läste precis högt ur regeringens budgetproposition.
            Det verkar som om Niklas Wykman har missat vissa avsnitt.
          </note>
          <note>
            Niklas Wykman svarade inte på mina frågor, men han kanske inte
            tycker att jobben i landstingen är viktiga. Han kanske inte tycker
            att satsningen på till exempel kvinnojourer är viktig. Han kanske
            inte heller tycker att satsningen på sjukvården är viktig, att
            de jobben spelar roll. För oss spelar de roll. Det som också spelar
            roll är att vi till exempel sänker skatten för pensionärer. Just
            sänkt skatt brukar Niklas Wykman gilla. Varför gillar ni inte
            de här förslagen, Niklas Wykman?
          </note>
          <note type="speaker">
            Anf. 156 NIKLAS WYKMAN (M) replik:
          </note>
          <note>
            Herr talman! Som jag sade i mitt tidigare inlägg: Om man inte
            vet vart man ska spelar det ingen roll vart man går, och då gör
            det heller ingenting att man, precis som min motdebattör, är helt
            vilse. Detta är en debatt om hur jobben ska bli fler, inte om
            olika bidrag ska bli högre eller anslagen till välfärden påverkas.
            Ni, Eva-Lena Jansson, presenterar en budget som leder till en
            dämpad sysselsättningstillväxt, till en dämpad tillväxt i ekonomin.
            Därmed föredrar ni att försöka tala om andra saker. Andra saker
            är också viktiga, men den här debatten ska handla om jobben. Där
            har ni ingenting att säga.
          </note>
          <note>
            (Applåder)
          </note>
          <note type="speaker">
            Anf. 157 NICLAS MALMBERG (MP):
          </note>
          <note>
            Herr talman! Tvärtemot vad föregående talare sade är det här
            en allmänpolitisk debatt, och då kan inläggen kastas hej vilt
            mellan områdena. Själv har jag anmält mig till talarlistan för
            att föra in kulturpolitiken i debatten, så nu kommer ett sådant
            tvärt kast.
          </note>
          <note>
            Efter åtta år av kulturpolitisk stiltje var det mycket glädjande
            att ta del av den budgetproposition som den nya regeringen presenterade
            på kulturområdet. Vi har nu en framsynt kulturpolitik. Mer än
            250 nya miljoner förs till utgiftsområdet Kultur. Det är resurser
            som naturligtvis kommer att göra stor skillnad för Kultursverige.
          </note>
          <note>
            Men v iktigare än själva nivån på budgetförstärkningen är de
            prioriteringar som görs, alltså hur resurserna ska användas. Jag
            vill därför, herr talman, föra in några av de områden som jag
            anser viktigast i det förslag som den nya regeringen har presenterat
            på kulturområdet.
          </note>
          <note>
            Vi är nog många i kammaren och bland åhörare och lyssnare som
            tagit del av den kommunala musik- och kulturskolan. Det är en
            fantastisk verksamhet som ger barn och ungdomar möjlighet att
            växa utifrån sin inneboende kreativitet. Men tyvärr skiljer det
            mycket mellan olika kommuner runt om i landet. I vissa kommuner
            är köerna långa, i andra kommuner är utbudet tämligen begränsat
            och i somliga kommuner är avgifterna så höga att de faktiskt är
            exkluderande. Alla barn och ungdomar har inte råd att delta i
            den verksamheten. Därför är det mycket välkommet att regeringen
            nu har aviserat en nationell strategi för den kommunala musik-
            och kulturskolan så att barn och ungdomar får likvärdiga möjligheter
            i hela landet. Det ska inte spela någon roll vilken uppväxtkommun
            man kommer från.
          </note>
          <note>
            Men m usik- och kulturskolan är förstås inte en verksamhet som
            passar alla barn och ungdomar. Det måste även finnas andra arenor.
            Därför är regeringens förslag om särskilda medel för kultur i
            miljonprogramsområdena viktigt. Det har ställts en del frågor
            om vad det kan handla om för typ av kulturyttringar. Den debatten
            hoppas jag att vi slipper här, för den politiska nivån ska ge
            resurserna, skapa förutsättningarna, men vilken verksamhet det
            handlar om, typ av kulturyttringar, ska styras utifrån de lokala
            initiativen.
          </note>
          <note>
            Herr talman! En annan debatt som förts gäller mediepolitiken
            och mediernas framtid. Det är förstås en viktig debatt. Situation
            en är tämligen akut. Vi ser hur resurserna till lokalredaktionerna,
            till de regionala nyhets ­ redaktionerna, på många håll i landet
            inte medger att man kan driva verksamheten på ett bra sätt. Tvärtom
            skär man ned på redaktionerna och till och med avvecklar nyhetsredaktioner.
            Det handlar naturligtvis om jobbpolitik, för att anknyta till
            tidigare talare, men i än högre grad är det ett demokratiskt problem.
            Hur ska invånarna i en kommun och i en region kunna göra medvetna
            val om det inte finns en journalistik som granskar makthavare,
            som analyserar politiska förslag och lösningar? Vi måste stärka
            lokalredaktionernas möjligheter.
          </note>
          <note>
            Det är någonting som måste komma snart , men ännu viktigare är
            att vi gör det gemensamt, över partigränserna. Vi måste hitta
            system som håller över kommande regeringsskiften. På samma sätt
            som presstödssystemet en gång i tiden lanserades för att kunna
            bevara en mångfald av nyhetsredaktioner behöver vi nu hitta nya
            system som garanterar mångfalden framöver. Det är en debatt som
            vi får återkomma till.
          </note>
          <note type="speaker">
            Anf. 158 HANIF BALI (M) replik:
          </note>
          <note>
            Herr talman! Vi får här ett tydligt löfte av Miljöpartiet att
            vi ska ha en totalt jämlik kulturskola mellan alla kommuner. Regeringen
            har en nationell handlingsplan och skjuter till massor av extra
            miljoner. När kan vi förvänta oss att det är totalt lika mellan
            alla kommuner, där köerna är lika långa och utbudet lika stort?
          </note>
          <note type="speaker">
            Anf. 159 NICLAS MALMBERG (MP) replik:
          </note>
          <note>
            Herr talman! Som jag nämnde skjuter vi till mycket resurser,
            100 miljoner kronor om året under fyra år, alltså 400 miljoner
            kronor, för att få en mer likställd musik- och kulturskola. Sedan
            handlar det inte om att allt måste vara exakt lika överallt, men
            vi måste ge barn samma förutsättningar oavsett vilken uppväxtkommun
            de kommer från.
          </note>
          <note type="speaker">
            Anf. 160 HANIF BALI (M) replik:
          </note>
          <note>
            Herr talman! Niclas Malmberg svarade inte på frågan. Jag vill
            veta när alla barn kommer att ha samma förutsättnin gar, oavsett
            var de är uppvuxna. När under denna mandatperiod kommer det att
            vara på plats?
          </note>
          <note>
            Ni sitter i regeringen och styr Sverige, Niclas Malmberg. Det
            är viktigt för oppositionen att kunna utvärdera er i förhållande
            till de löften ni ger. Jag vill därför veta när jag kan börja
            mäta det.
          </note>
          <note type="speaker">
            Anf. 161 NICLAS MALMBERG (MP) replik:
          </note>
          <note>
            Herr talman! Det första som måste hända är att riksdagen beslutar
            om den proposition som regeringen har lagt fram och att vi nästa
            år börjar ett första inledande arbete utifrån de 100 miljoner
            kronor som regeringen har föreslagit att riksdagen ska tillskjuta
            det området. Sedan kommer vi naturligtvis att flytta fram positionerna
            under de kommande åren. Vi kommer hela tiden att kunna se förbättringar.
            Frågan är hur Hanif Bali vill utvärdera den absoluta likställdhet
            som han här talar om.
          </note>
          <note type="speaker">
            Anf. 162 FREDRIK SCHULTE (M) replik:
          </note>
          <note>
            Herr talman! 250 miljoner mer till kulturen finns med i den rödgröna
            budgeten. Det är behjärtansvärt. Vem vill inte satsa på kulturen?
            Alla uppskattar vi kulturen. När jag gick i gymnasiet ville jag
            bli pianist och gick under många år i den kommunala musikskolan.
            Jag uppskattar verkligen vad den har bidragit till i min utveckling.
            Ingen ifrågasätter värdet av kulturen.
          </note>
          <note>
            Men politik handlar om prioriteringar. Nu har ni prioriterat
            250 miljoner kronor mer till kulturen, Niclas Malmberg. Samtidigt
            har vi en finansminister, Magdalena Andersson, som pratar om att
            ladorna är tomma. Det är klart att det är mycket roligare att
            stå här och ge löften till kulturen, till än det ena, än det andra,
            än att prata om att få budgeten i balans och nå överskottsmålet,
            vilket krävs för att säkra välfärden i framtiden.
          </note>
          <note>
            Min fråga är: Delar du Magdalena Anderssons syn att det är viktigt
            att vi får en budget i balans, och i så fall, varför prioriterar
            ni att satsa 250 miljoner kronor, om det nu är så angeläget?
          </note>
          <note type="speaker">
            Anf. 163 NICLAS MALMBERG (MP) replik:
          </note>
          <note>
            Herr talman! Naturligtvis delar jag finansministerns analys.
            Men samtidigt är det så att vi har vissa förutsättningar att göra
            budgetförstärkningar. 252 miljoner kronor mer till anslagsområdet
            för kultur har den rödgröna regeringen sett att vi kan anslå.
          </note>
          <note>
            Fredrik Schulte inledde med att fråga: Vem vill inte anslå mer
            resurser till kulturen? Svaret är att allianspartierna inte vill
            göra det. I er skuggbudget gör ni inte den förstärkningen. Ni
            har tidigare naturligtvis också anslagit medel till kultur, men
            inte så mycket som Miljöpartiet och Socialdemokraterna vill göra.
          </note>
          <note>
            Detta får också konsekvenser för möjligheterna att skapa jobb
            och till exempel investera i en musik- och kulturskola. Det svenska
            musikundret har inte kommit av sig självt, utan i mycket tack
            vare att vi haft en framstående musikskola i landet.
          </note>
          <note type="speaker">
            Anf. 164 FREDRIK SCHULTE (M) replik:
          </note>
          <note>
            Herr talman! Man brukar säga att allting som kommer efter ett
            ”men” är betydelselöst. ”Jag är inte rasist, men …” Lite enligt
            det temat får vi nog döma det här inlägget från Miljöpartiet.
            Det är viktigt att ha en budget i balans och att nå överskottsmålet,
            men det är också bra att satsa väldigt mycket pengar på kulturen.
          </note>
          <note>
            När ni står och pratar om att ladorna är tomma och att ni ska
            ta ansvar för de offentliga finanserna är det bara tomt prat.
            Ni har lovat allt till alla. Nu sitter ni och sprider ut 250 miljoner
            kronor på kulturen. De pengarna borde gå till att säkerställa
            välfärden inför framtiden, så att man inte skickar notan till
            kommande generationer.
          </note>
          <note type="speaker">
            Anf. 165 NICLAS MALMBERG (MP) replik:
          </note>
          <note>
            Herr talman! Vi lovar på intet sätt allt till alla. 252 miljoner
            mer till kulturen är en viktig satsning, men kulturlivet hade
            naturligtvis önskat ännu mer. Den kritik den rödgröna majoriteten
            har fått sedan propositionen lades fram kommer av att många blivit
            besvikna; man hade hoppats på ännu mer resurser till kulturen.
            Även alliansföreträdare har deltagit i den kritiken och undrat
            var de stora kultursatsningarna finns. Nu kommer det fram att
            Alliansen över huvud taget inte vill satsa mer resurser på kulturen.
            Nu får vi i stället kritik för att vi från rödgrönt håll vill
            satsa 252 miljoner kronor mer redan nästa år.
          </note>
          <note type="speaker">
            Anf. 166 FREDRIK CHRISTENSSON (C):
          </note>
          <note>
            Herr talman! Att förbättra möjligheterna för unga att få sitt
            första jobb är oerhört viktigt, både för individen och för samhället
            i stort. För den enskilde leder egen försörjning och lön till
            frihet och erfarenheter som är helt avgörande för kommande jobb.
          </note>
          <note>
            För att komma in på arbetsmarknaden i dag krävs egentligen två
            saker. Det ena är kontakter, det andra erfarenheter. Är det någonting
            som unga saknar är det båda dessa delar. Men kontakterna behöver
            inte gå till statliga arbetsförmedlare, och erfarenheterna behöver
            inte komma från en Ams ­ åtgärd. Det kan röra sig om privata företag
            och privata arbetsförmedlare.
          </note>
          <note>
            I mina hemtrakter i Bohuslän är besöksnäringen oerhört viktig
            för att unga ska få ett första jobb. Den senaste sommaren har
            absolut inte varit något undantag, och det fantastiska vädret
            har absolut spelat roll för att ge fler unga möjlighet att få
            ett första jobb inom besöksnäringen. Men det är inte bara vädret
            som spelar roll för besöksnäringen, utan också den politik som
            vi för här i Sveriges riksdag.
          </note>
          <note>
            Förslaget om att höja arbetsgivaravgifterna för unga slår oerhört
            hårt mot besöksnäringen. Det slår också mot andra näringar, men
            besöksnäringen vill jag lyfta fram särskilt. De som drabbas är
            företagen. De får sämre resultat, vilket leder till att de blir
            tvungna att minska investeringstakten. De kanske inte kan nyanställa.
            De kan eventuellt behöva minska sin personalstyrka. Detta slår
            framför allt oerhört hårt mot de unga som skulle ha fått jobben.
            De unga som i dag saknar arbete får sämre möjligheter att få jobb.
            De unga som redan har ett jobb riskerar nu att bli av med det
            när arbetsgivaravgifterna höjs.
          </note>
          <note>
            Regeringen har valt att satsa på olika typer av reformer för
            arbetsmarknadsåtgärder. Det är traineejobb i offentlig sektor,
            extratjänster, 90-dagarsgaranti och så vidare – i stället för
            riktiga jobb i de små och växande företagen.
          </note>
          <note>
            Jag får ge regeringen kredd; det är helt rätt att det behövs
            reformer för att fler unga ska få arbete. Problemet är att de
            reformer som har presenterats snarare leder till motsatsen, när
            det blir dyrare att anställa unga.
          </note>
          <note>
            Ska fler unga kunna komma in på arbetsmarknaden behöver trösklarna
            sänkas. Vi behöver riva de hinder som i dag finns med avsaknaden
            av kontakter och den begränsade erfarenheten på arbetsmarknaden.
            Vi behöver se till att de små företagen får förutsättningar att
            kunna växa. Det är de som har varit jobbskaparna de senaste åren,
            och det är där jobben växer fram.
          </note>
          <note>
            Vi behöver se till att Arbetsförmedlingen förändras i grunden,
            inte bara omplåstras, som nu föreslås. Centerpartiet vill se till
            att vi får privata arbetsförmedlingar, ett system som fungerat
            väldigt väl i många andra länder, till exempel Australien. Då
            får man också en valfrihet inom arbetslösheten, och man får incitament;
            arbetsförmedlarna får ersättning utifrån resultat.
          </note>
          <note>
            Vi behöver i Sverige se till att vi får på plats ett lärlingssystem
            värt namnet. Vi måste kolla på de framgångsrika länderna, som
            Tyskland och Österrike. De har låg arbetslöshet bland ungdomar
            och har ett välfungerande lärlingssystem. Vi måste också se till
            att yrkesintroduktionsanställningarna breddas, så att även företag
            utan kollektivavtal kan vara med. Där finns många småföretag,
            och det är de som är jobbmotorn i Sverige.
          </note>
          <note>
            Herr talman! Det behövs en reformagenda för att få fler jobb
            att växa. Det är tyvärr inte den vägen vänsterregeringen med sina
            arbetsmarknadsåtgärder har gått. Vi behöver i stället satsningar
            på riktiga jobb i små företag.
          </note>
          <note type="speaker">
            Anf. 167 EVA-LENA JANSSON (S) replik:
          </note>
          <note>
            Herr talman! Jag har en fråga till min meddebattör. Anser han
            att fas 3 är en Amsåtgärd eller en företagsåtgärd?
          </note>
          <note type="speaker">
            Anf. 168 FREDRIK CHRISTENSSON (C) replik:
          </note>
          <note>
            Herr talman! Jag tackar för frågan. Det behövs arbetsmarknadsåtgärder.
            Fas 3, eller subventionerade jobb, kommer alltid att behövas i
            Sverige. De har funnits under lång tid under både alliansregeringar
            och socialdemokratiskt ledda regeringar.
          </note>
          <note>
            Det som jag vänder mig emot är när man prioriterar att ta pengar
            från människor, framför allt unga som arbetar i det privata näringslivet
            eller i det offentliga, för att satsa på olika former av subventionerade
            jobb. Det här kommer att riskera att människor, framför allt ungdomar,
            blir av med arbetet. Det är den stora risken jag ser med den socialdemokratiska
            politiken. De ungdomar som har arbete riskerar nu att få traineejobb
            i stället för riktiga jobb i små och växande företag.
          </note>
          <note type="speaker">
            Anf. 169 EVA-LENA JANSSON (S) replik:
          </note>
          <note>
            Herr talman! Det verkar som att min meddebattör inte förstår
            vad arbetsgivaravgifter är. Det är ingenting som den enskilde
            tar del av, utan det är något som arbetsgivaren inte behöver betala.
            Det är ett bidrag till arbetsgivaren för en person som man skulle
            anställa i alla fall eller till och med redan har anställt. Det
            tydligaste exemplet är McDonalds, som har massor med ungdomar
            anställda och får bidrag för att de redan är anställda. Vi säger
            att det är mycket bättre att satsa på utbildning för de här ungdomarna
            i stället för att ge dem bidrag och att vi inte ska låsa in människor
            i fas 3 utan i stället ge dem kollektivavtalsenliga löner i extratjänster
            i välfärden.
          </note>
          <note type="speaker">
            Anf. 170 FREDRIK CHRISTENSSON (C) replik:
          </note>
          <note>
            Herr talman! Jag är fullt medveten om vad arbetsgivaravgifter
            är, och jag är fullt medveten om de effekter de har gett. När
            jag pratar med företagare hemma i Bohuslän säger de att det är
            tack vare de sänkta arbetsgivaravgifterna som de vågat anställa
            en person till eller att det är tack vare de sänkta arbetsgivaravgifterna
            för unga som de fått okej resultat och fått möjlighet att vidareutveckla
            verksamheterna. Detta har varit oerhört avgörande. Många av de
            företag där unga anställts har varit små och växande. Det har
            skett tack vare den sänkning som alliansregeringen gjort. Nu står
            vi inför chockhöjda a rbetsgivaravgifter för små företagarna.
            Det kommer att leda till arbetslöshet.
          </note>
          <note>
            Anf. 171 HELÉN PETTERSSON i Umeå (S):
          </note>
          <note>
            Herr talman! Att läget på den svenska arbetsmarknaden är allvarligt
            tror jag inte att någon säger emot. Vi har en skyhög arbetslöshet.
            Vi har haft en normaliseringsprocess kring det som har gjort att
            vi på något sätt verkar tycka att det är okej med 8 procents arbetslöshet
            och över 20 procents ungdomsarbetslöshet, som att det skulle vara
            något slags naturlag att vi har hamnat där. Det är ganska skamligt.
          </note>
          <note>
            Arbetslösheten både kan och ska minskas genom politiska beslut
            där man sätter jobben i fokus. Den viljan finns i den nya regeringen.
            Genom att satsa på investeringar i samhället, offentlig sektor,
            infrastruktur, bostadsbyggande, miljöteknik och utbildning kan
            vi få tillbaka Sverige och den svenska arbetsmarknaden på fötter.
          </note>
          <note>
            Men det är inte bara arbetslösheten som är det allvarliga. Det
            är också villkoren på arbetsmarknaden i dag. Den otrygghet som
            osäkra anställningar skapar är inte något som är bra för något
            samhälle. I dag upplever jag att vi är tillbaka till 30-talets
            arbetsmarknad i vissa lägen där dagens sms-anställningar har ersatt
            dåtidens fabriksanställningar och hamnanställningar där människor
            stod med mössan i hand på morgonen och bad om att få jobba några
            timmar varje dag för att ha någonting att komma hem till familjen
            med. Där är vi tillbaka i dag.
          </note>
          <note>
            I helgen besökte jag Hotell- och restaurangfackets kongress.
            Där var det väldigt tydligt hur illa ställt det är med arbetslivets
            villkor i dag. I en undersökning som de har gjort framgick det
            att över 40 procent av alla som jobbar i branschen jobbar på tidsbegränsade
            anställningar. De jobbar i snitt på en 54-procentig anställningsgrad.
            Vem kan leva sitt liv under de förhållandena? Hur kan man planera
            sitt liv med den typen av anställningar?
          </note>
          <note>
            På arbetsmarknaden som helhet har vi drygt 17 procent tidsbegränsade
            anställningar. Men bland de unga under 25 år ligger den siffran
            på över 55 procent. Hur ska man kunna bygga ett liv om man inte
            vet om man har anställning året ut, månaden ut, veckan ut eller,
            vilket fallet ofta är i just den branschen, dagen ut? Hur ska
            man då kunna planera, skaffa familj, bygga hus eller över huvud
            taget flytta hemifrån? Du får inte ens teckna ett hyreskontrakt
            och snart inte ens ett mobiltelefonabonnemang på lång sikt utan
            att du har en anställning. Det känns som att vi lämnar en hel
            generation i sticket, och det är fullkomligt ansvarslöst. Det
            måste vi ändra på.
          </note>
          <note>
            I dag finns det politiska partier som ytterligare vill försämra
            anställningsvillkor på arbetsmarknaden. Det talas om att de vill
            utöka provanställningstiden från dagens sex månader till tolv
            månader. Det finns förslag från något parti på att ytterligare
            utöka undantagsreglerna i LAS. Det kan vid en första anblick ses
            som obegripligt. Men tittar man lite mer och funderar på vilka
            som lägger fram förslagen tror jag det handlar om vad det är för
            typ av samhälle de vill se.
          </note>
          <note>
            Vill vi ha ett samhälle med trygga människor som är trygga på
            sina jobb, som törs säga ifrån när det är någonting som händer,
            som törs skapa förutsättningar för sig och sina arbetskamrater
            att ha en dräglig tillvaro? Eller vill man ha ett samhälle med
            otrygga människor som inte törs säga någonting på arbetsplatsen
            för att de är livrädda att bli av med jobbet dagen därpå? Det
            är ett val som vi gör som politiker. Den makten ligger här.
          </note>
          <note>
            Vi har i vår rödgröna regering valt att satsa på anställningstrygghet,
            arbetsmarknad och riktiga jobb för unga människor. Jag hoppas
            att det är fler än vi som kan se anledningarna till detta.
          </note>
          <note>
            (Applåder)
          </note>
          <note type="speaker">
            Anf. 172 HANIF BALI (M) replik:
          </note>
          <note>
            Herr talman! Vi får höra Socialdemokraterna tala om riktiga jobb.
            Reformen som de har utlovat, 90-dagarsgarantin för arbete och
            utbildning, stod Ylva Johansson bara för några dagar sedan här
            och tog tillbaka. Nu var det bara en målsättning att det bara
            skulle ta 90 dagar. Ni siktar på att någon gång nå denna hägring
            av socialdemokratiska löften. Hon avslutade debatten med att säga:
            Utvärdera inte oss efter våra vallöften utan efter verkligheten.
          </note>
          <note>
            Här står Socialdemokraterna och säger att de vill erbjuda riktiga
            jobb. Men faktum är att i er verktygslåda har ni noll jobbtillväxt.
            Det är bara traineeplatser, andra former av subventionerade platser
            och helsubventionerade kommunala näst intill så kallade OSA-anställningar
            som ni vill erbjuda ungdomar för att ni har gjort dem arbetslösa
            och höjt deras skatt. Hur går det ihop?
          </note>
          <note>
            Anf. 173 HELÉN PETTERSSON i Umeå (S) replik:
          </note>
          <note>
            Herr talman! Jag beklagar att Hanif Bali inte lyssnade på mitt
            anförande när jag talade om vilka samhällsinvesteringar vi ska
            göra för att skapa riktiga arbetstillfällen på den svenska arbetsmarknaden
            när det gäller bostadsbyggande, infrastruktur och miljöteknik.
          </note>
          <note>
            Vi kommer dessutom att skapa riktiga jobb för unga arbetslösa.
            Ja, de är subventionerade. Men kom inte och säg att det är låtsasjobb.
            Det är att nedgradera de unga som kommer att ha anställningarna
            och synen vi har på arbetsmarknaden.
          </note>
          <note>
            Det är riktiga jobb. Människor har riktig lön enligt kollektivavtal.
            De har ett jobb som alla andra. Det är ett sätt att komma in på
            arbetsmarknaden. Om du anser att fas 3 är en bättre åtgärd, varsågod,
            berätta gärna det för mig.
          </note>
          <note type="speaker">
            Anf. 174 HANIF BALI (M) replik:
          </note>
          <note>
            Herr talman! Det fanns en handfull ungdomar i fas 3. Det vill
            ni uppgradera till tusentals i traineejobb. Det märkliga med din
            argumentation är att det inte är en stor arbetslöshet bland ungdomar
            som är byggutbildade eller bland miljötekniskt utbildade ungdomar.
            Det handlar om ungdomar som inte har gått färdigt gymnasiet. Det
            är de enkla jobben som ni slår undan benen för genom att bygga
            upp en chimär om att ni satsar på jobb. Det gör ni inte. Ni satsar
            på bidragsanställningar i kommunerna. Det är vad ni vill sätta
            ungdomarna i.
          </note>
          <note>
            Anf. 175 HELÉN PETTERSSON i Umeå (S) replik:
          </note>
          <note>
            Herr talman! Det är tragiskt att höra Hanif Bali kalla vårdjobb
            för enkla jobb som outbildade människor kan ta. Så är inte fallet.
            Detta har vi redovisat många gånger, inte minst i dag, vilket
            också arbetsmarknadsministern har gjort. Vi kommer att ha en kombination
            av riktiga arbeten med kollektivavtalsenlig lön och möjligheten
            till utbildning så att människor kan komplettera sina gymnasiebetyg
            så att de får en full utbildning och kan studera vidare. Det är
            en möjlighet som tyvärr inte har funnits under de senaste åren.
          </note>
          <note type="speaker">
            Anf. 176 FREDRIK SCHULTE (M) replik:
          </note>
          <note>
            Herr talman! Jag ska haka på debatten som precis var här. Att
            ge traineejobb i vården till ungdomar som inte ens har tagit en
            gymnasieexamen är inte ett sätt att stärka vården. Det behöver
            vi sjuksystrar och läkare som är utbildade till. Det är inte vad
            ni satsar på.
          </note>
          <note>
            Du talade väldigt mycket om arbetslösheten och hur vi ska trycka
            tillbaka arbetslösheten. Jag har en jättebra idé om hur vi kan
            halvera arbetslösheten till i morgon. Vi återinför förtidspensionerna.
            Vi ger tillbaka förtidspensionerna till alla de 200 personer som
            förtidspensionerades per dag under Göran Perssons tid vid makten.
          </note>
          <note>
            Vi tar ifrån alla de nyanlända flyktingar som kommer till Sverige
            möjligheten att söka jobb. De fick inte det förut under den socialdemokratiska
            regeringen. På det sättet slussar vi ut människor från arbetsmarknaden
            och filar till siffrorna så att de ser mycket bättre ut.
          </note>
          <note>
            Det är därför ni talar så mycket om arbetslösheten. Tala lite
            mer om nya jobb. Men det gör ni inte gärna. De enda förslag ni
            har är att höja bidragen och anslagen för låtsasanställningar.
          </note>
          <note>
            Anf. 177 HELÉN PETTERSSON i Umeå (S) replik:
          </note>
          <note>
            Herr talman! Jag tänker inte upprepa allt jag har sagt om de
            nya jobben som ska skapas. Jag förväntar mig att ledamöter lyssnar
            på vad jag säger.
          </note>
          <note>
            Att säga att det inte skulle vara att stärka vården att ha traineeanställningar
            där människor samtidigt får komplettera med utbildning är ett
            väldigt kortsiktigt sätt att se på saken. Vi har valt ett långsiktigt
            sätt att se på saken. Vi har enorma pensionsavgångar inom vården
            och offentlig sektor under de närmaste åren. Genom att få in människor
            att börja jobba där när de är unga och öka intresset för den typen
            av anställningar ser vi en långsiktig säkring av personal inom
            vården. Det är väldigt viktigt för oss.
          </note>
          <note>
            Vad gäller förtidspensioneringarna är det fantastiskt att detta
            dyker upp i varenda debatt vi har. Du försöker dessutom påstå
            att vi försökte förtidspensionera bort invandrare från arbetsmarknaden.
            Det är fullkomligt absurt. Däremot tillät vi faktiskt människor
            som var sjuka att få vara sjuka och inte bli utförsäkrade och
            hamna i socialbidragssystemet. Det är att peta människor långt
            ifrån arbetsmarknaden.
          </note>
          <note type="speaker">
            Anf. 178 FREDRIK SCHULTE (M) replik:
          </note>
          <note>
            Herr talman! Sverige har världens friskaste folk. Ändå hade vi
            flest förtidspensionerade och sjukskrivna i världen. Det var därför
            att ni hade ett system som uppmuntrade människor att fastna i
            bidragsberoende. Det är en medveten politik som ni nu på nytt
            går in på.
          </note>
          <note>
            Er stora så kallade jobbsatsning är att höja bidragen. Ni höjer
            bidragen för lånade pengar. Ni talar om samhällsinvesteringar.
            Vad är det för samhällsinvesteringar? Ni stoppar ju Förbifarten,
            ni stoppar Slussen och ni ska riva Bromma. Ni har skickat Sverigebygget
            i sank. Vad är det för samhällsinvesteringar? Det är 150 000 färre
            bostäder.
          </note>
          <note>
            Anf. 179 HELÉN PETTERSSON i Umeå (S) replik:
          </note>
          <note>
            Herr talman! Men vi bygger till skillnad från er Norrbotniabanan.
            Vi gör andra satsningar som är nyinvesteringar och kommer att
            skapa jobb.
          </note>
          <note>
            Ingen ska någonsin tro att vi tänker driva en politik där vi
            förtidspen ­ sionerar bort folk. Det är absurt. Det är fula påhopp.
            Det säger en del om nivån i debatten. Däremot måste vi låta sjuka
            människor få vara sjuka och bli friska, inte fattiga.
          </note>
          <note>
            (Applåder)
          </note>
          <note type="speaker">
            Anf. 180 SOFIA FÖLSTER (M):
          </note>
          <note>
            Herr talman! Sverige och Europa genomgår nu den värsta finanskrisen
            sedan den stora depressionen på 1930-talet. Trots det är vi i
            dag över 300 000 fler människor som går till jobbet varje dag
            jämfört med hur det var innan Alliansen bildade regering 2006.
          </note>
          <note>
            Det är ingen slump. Det beror på att vi har haft en finansminister
            som har hållit ordning och reda i offentliga finanser samtidigt
            som vi har drivit en konsekvent arbetslinje. Reformer som RUT,
            ROT, sänkt restaurangmoms, jobbskatteavdragen och inte minst den
            halverade arbetsgivaravgiften för unga har bidragit till att fler
            jobb har skapats. Reformerna har underlättat för företag att anställa,
            företag att star tas och också drivit på inhemsk konsumtion genom
            att hushållen har haft mer pengar att spendera.
          </note>
          <note>
            Det gör mig djupt oroad att se hur den nya regeringen nu både
            monterar ned arbetslinjen och samtidigt misslyckas med att ta
            ansvar för finanspolitiken.
          </note>
          <note>
            Mycket bra har redan sagts av mina kolleger under debatten hela
            dagen i dag, till exempel att en skattesmäll på jobb och företagande
            ska bekosta regeringens bidragsutbyggnad och att kvinnliga företagare
            inom RUT och unga som fått sitt första jobb är de som ska stå
            för notan.
          </note>
          <note>
            Ett perspektiv som alltför sällan kommer upp i debatten och som
            jag särskilt skulle vilja lyfta fram i dag, är de konsekvenser
            som regeringens arbetsmarknadspolitik får för välfärden. I socialutskottet,
            där jag sitter, får vi dagligen möta den oro som finns bland alla
            de företagare som är verksamma inom välfärden. Med löften från
            regeringens sida om vinstbegränsningar, regelkrångel och borttagen
            LOV är det inte svårt att förstå deras oro. Men de nämner också
            den extra skattebörda som nu hamnar på dessa företag på grund
            av dubbleringen av arbetsgivaravgiften för unga.
          </note>
          <note>
            Ett exempel är ett företag inom personlig assistans för funktionshindrade.
            Deras anställda hjälper dem som har det som allra svårast i vårt
            samhälle med sina mest intima behov för att de ska kunna leva
            ett så normalt liv som möjligt. Företagaren sade så här: Det är
            inte tal om några stora vinster – vi kämpar bara för att överleva
            nästa år. Han berättade att de har många unga assistenter anställda
            och att man nu planerar för uppsägningar.
          </note>
          <note>
            Detta är bara ett av många exempel. 11 000 företagare är i dag
            verksamma inom vården och omsorgen. 160 000 sjuksköterskor, läkare,
            vårdbiträden med flera jobbar inom denna bransch, och deras jobb
            är nu hotade. 93 procent är småföretagare och, hör och häpna,
            en majoritet av företagsledarna är kvinnor: 54 procent! Dubbleringen
            av arbets givaravgiften för unga slår alltså inte bara mot jobb
            och företagande utan också mot välfärdens kärna.
          </note>
          <note>
            Då regeringen är fullt medveten om hur höjningen av arbetsgivaravgiften
            för unga kommer att slå har man valt att kompensera kommuner och
            landsting för detta. Problemet är bara att man inte kompenserar
            alla fristående aktörer som också är verksamma inom branschen.
          </note>
          <note>
            En ansvarsfull jobbpolitik möjliggör för fler företag att skapas.
            Den sätter inte käppar i hjulet för uppskattade verksamheter.
            En ansvarsfull jobbpolitik ser till att jobben blir fler, inte
            att unga nu måste oroa sig för att få sparken. Och inte minst:
            En ansvarsfull jobbpolitik lägger grunden för en god välfärd,
            inte begränsar alla dem som försöker att bidra till den och göra
            gott i välfärden.
          </note>
          <note>
            (Applåder)
          </note>
          <note type="speaker">
            Anf. 181 VERONICA LINDHOLM (S) replik:
          </note>
          <note>
            Herr talman! Jag jobbar själv som personlig assistent i ett privat
            företag och har gjort det i tolv år. Jag känner igen vissa delar
            av det du säger, Sofia Fölster, men samtidigt blir jag otroligt
            besviken och upprörd.
          </note>
          <note>
            Arbetsgivaravgiften är en del av vår lön som vi har valt att
            avstå. Det är inget som man har valt att avstå för att företag
            ska tjäna pengar på det. Att det skulle ta bort fler jobb i välfärden
            håller jag inte med dig om. Människor som behöver vård kommer
            att fortsätta behöva vård. Människor som behöver ett jobb och
            behövs i välfärden kommer också att få sitt jobb där.
          </note>
          <note>
            Att säkerställa kvaliteten borde vara viktigare än att göra vinster.
            Fas 3 är något som utnyttjas otroligt mycket. Varför ska man ge
            5 000 till ett företag i stället för att använda pengarna till
            ett riktigt jobb? Har du någon bra lösning på det, Sofia Fölster?
          </note>
          <note type="speaker">
            Anf. 182 SOFIA FÖLSTER (M) replik:
          </note>
          <note>
            Herr talman! Du tar upp lite olika saker här, Veronica Lindholm.
            Det första jag skulle vilja bemöta är påståendet att en dubblering
            av arbetsgivaravgiften för unga inte skulle påverka den här sektorn.
            I det företag jag nämnde är var femte anställd ung. Det är självklart
            att man kommer att få höjda kostnader om alla dessa nu är dubbelt
            så dyra att ha anställda, sett till arbetsgivaravgiften. Det är
            självklart att detta kommer att få avtryck, inte bara för detta
            företag utan för alla företag som sitter i samma sits, liksom
            inte minst för de brukare som använder dessa vård- och omsorgsgivare.
            Detta slår hårt mot välfärden.
          </note>
          <note>
            Jag pratar gärna om kvalitet i vården och omsorgen. Där tror
            jag att vi är flera partier som är överens om att vi måste ställa
            hårda och höga krav. Problemet är bara när vi fastnar i en ideologisk
            debatt om driftsformer, där man straffas oavsett kvalitet – privata
            vårdgivare eller omsorgsgivare, även om de levererar bästa möjliga
            kvalitet, drabbas nu av en hård skattesmäll på grund av arbetsgivaravgiften
            för unga, av borttagen LOV och av andra reformer.
          </note>
          <note type="speaker">
            Anf. 183 VERONICA LINDHOLM (S) replik:
          </note>
          <note>
            Herr talman! Jag håller ändå inte riktigt med. Jag har själv
            jobbat i ett privat företag under ganska lång tid, och jag har
            inte sett att vi blir färre anställda på grund av att man skulle
            vilja höja arbetsgivaravgiften. Tvärt ­ om tror jag att man sållar
            bort de entreprenörer som inte gör ett seriöst jobb. Det viktigaste
            här är inte vinsterna utan de människor som behöver vård och de
            som ger vård.
          </note>
          <note type="speaker">
            Anf. 184 SOFIA FÖLSTER (M) replik:
          </note>
          <note>
            Herr talman! Jag håller helt med om att det viktigaste är kvaliteten.
            Vi behöver höga och hårda krav på kvaliteten. Men det är inte
            detta som den här regeringen har kommit med förslag om, utan man
            har kommit med förslag om att begränsa alla de 11 000 företagare
            som nu är aktiva i vård- och omsorgssektorn. Kom gärna med höga
            krav på kvalitet, men slå inte undan benen för alla dem som försöker
            bidra och göra ett gott arbete i branschen, oavsett resultat!
          </note>
          <note>
            (Applåder)
          </note>
          <note type="speaker">
            Anf. 185 HANIF BALI (M) replik:
          </note>
          <note>
            Herr talman! Jag gör något så oortodoxt som att begära replik
            på min egen partikollega bara för att illustrera något väldigt
            roligt. Jag vet inte om du, Sofia, märkte förändringen i retoriken
            här: Nu är arbetsgivaravgift plötsligt avstådd lön! Bara några
            minuter tidigare kunde vi höra Socialdemokraterna säga att arbetsgivaravgiften
            inte är något som löntagarna betalar, utan det är företagarna
            som gör det. Det är en total inkonsekvens där de hoppar från det
            ena argumentet till det andra.
          </note>
          <note>
            De har också sagt att arbetsgivaravgift inte skulle ha något
            med företags benägenhet att anställa att göra. Detta är fantastiska
            ekonomiska nyheter! Då borde vi höja arbetsgivaravgiften till
            200 procent. Då kan vi få in hur mycket pengar som helst, och
            inte ett enda jobb försvinner!
          </note>
          <note>
            Det är revolutionerande ekonomiska slutsatser som Socialdemokraterna
            har landat i och som är viktiga att poängtera. Därför gjorde jag
            det oortodoxa att ta replik på dig, Sofia. Tack så hemskt mycket!
            Det är slut med mina repliker.
          </note>
          <note type="speaker">
            Anf. 186 SOFIA FÖLSTER (M) replik:
          </note>
          <note>
            Herr talman! Eftersom jag inte uppfattade att det var en fråga
            utan mer en målande förklaring av vad jag försökte säga i mitt
            anförande kommer inte jag heller att begära någon mer replik om
            detta.
          </note>
          <note type="speaker">
            Anf. 187 SERKAN KÖSE (S):
          </note>
          <note>
            Herr talman! Det känns verkligen kul att ha premiär i talarstolen.
            Vi har i dag diskuterat ungdomsarbetslösheten. Jag tä nkte också
            säga någonting om den .
          </note>
          <note>
            Ungdomsarbetslösheten i vårt land är i dag en av de högsta i
            Europa och ligger på över 20 procent. Arbetslösheten bland unga
            är omkring tre gånger högre än för befolkningen i genomsnitt.
          </note>
          <note>
            Att inte efterfrågas på arbetsmarknaden och inte klara sin egen
            försörjning innebär att det blir svårt att skaffa egen bostad
            och bilda familj. Det blir helt enkelt omöjligt att få en bra
            start på vuxenlivet. Att ha ett arbete är grunden för egen försörjning
            och personlig frihet. Men nästan en fjärdedel av den ungdomsgeneration
            som nu närmar sig vuxenlivet har inte fått den chansen.
          </note>
          <note>
            Herr talman! Sverige behöver en kursändring och en ny form av
            arbetsmarknadspolitik, en annan än den förra regeringen drev,
            för att komma till rätta med ungdomsarbetslösheten. Det kan inte
            fortsätta som i dag.
          </note>
          <note>
            Sverige har inte råd att svika ungdomar och krossa deras framtidsdrömmar.
            Vi behöver skapa fler ingångar för unga på arbetsmarknaden. Därför
            är jag glad över att den nya regeringen har identifierat ungdomsarbetslösheten
            som en av de stora utmaningarna i landet och presenterat flera
            åtgärder för att få fler unga i jobb eller utbildning i stället
            för ineffektiva skattesänkningar.
          </note>
          <note>
            Ett stort hinder och problem för många unga att ta sig ut på
            arbetsmarknaden är ofta att de inte har slutfört gymnasiet. Därför
            anser jag att det är viktigt att locka tillbaka de unga till skolbänken
            för att slutföra sina studier. Det behöver också finnas en väl
            utbyggd och fungerande komvuxverksamhet för dem som senare i livet
            kommer på att de vill studera upp sina betyg för att kunna hitta
            ett bra jobb. Därför är fler platser nödvändiga.
          </note>
          <note>
            Framtidens arbetsmarknad kommer, precis som tidigare, att vara
            föränderlig. Då behövs det verktyg för att man ska kunna ställa
            om så att man kan skaffa sig den kompetens som efterfrågas. Därför
            anser jag att regeringens förslag om kunskapslyft, där man erbjuder
            alla unga med ofullständiga betyg att skaffa sig gymnasiekompetens,
            är ett steg åt rätt håll för att fler ungdomar ska bli anställbara.
          </note>
          <note>
            Herr talman! För att vi ska få fler ungdomar att bli anställbara
            behöver samverkan stärkas mellan Arbetsförmedlingen och kommunerna.
            Det finns goda exempel i Sverige. En kommun som har arbetat systematiskt
            med detta är min hemkommun Botkyrka. I Botkyrka har vi sedan 2010
            en ungdomsgaranti som innebär att ingen mellan 18 och 25 år ska
            stå utan jobb, praktik eller utbildning. I Botkyrka sätter vi
            in insatser från dag ett.
          </note>
          <note>
            Vi har en samverkansinsats mellan Arbetsförmedlingen och den
            kommunala förvaltningen. Samverkansinsatsen startade under våren
            2011 och vänder sig t ill arbetslösa ungdomar i åldrarna 18–24
            år som är inskrivna på Arbetsförmedlingen.
          </note>
          <note>
            Ungdomarna i Botkyrka erbjuds insatser från dag ett, såsom coachning
            och uppföljning, så att de snabbare ska kunna komma ut i arbete
            eller studier och för att man ska förhindra långtidsarbetslöshet.
          </note>
          <note>
            En utvärdering som vi gjorde 2012 visade att när ungdomsgarantin
            tickat klart var det sju av tio som var ute i jobb eller i studier.
            Det finns säkert många liknande goda exempel ute i Sverige.
          </note>
          <note>
            Herr talman! Att skapa möjligheter och en ljusare framtidsbild
            för dagens unga generation är en nyckel för att klara framtidens
            utmaningar. Ungdomar måste vara med och forma sin egen framtid
            i vårt gemensamma samhälle. Det är dags att ta tag i ungdomsarbetslösheten
            på riktigt och satsa på insatser som faktiskt kan minska den.
          </note>
          <note>
            (Applåder)
          </note>
          <note type="speaker">
            Anf. 188 HANS ROTHENBERG (M):
          </note>
          <note>
            Herr talman! Det här passet handlar om jobben, men jobben uppstår
            inte ur tomma intet. Jobb uppstår ur människors initiativ och
            människors engagemang och vilja att gå framåt. Det är människor,
            inte stater och inte regeringar, som skapar jobb. Det är människor
            som har en vilja att gå framåt. Då är det inte lagar och förordningar
            som är drivkraften. Lagar och förordningar är många gånger begränsningar.
          </note>
          <note>
            Herr talman! Det som är grunden för många jobb är just människors
            finurlighet, innovationskraften, som sedan omsätts i det som faktiskt
            skapar förutsättningar för vårt välstånd och vår välfärd, nämligen
            handel. Men initiativ förutsätter att man är fri i tanken och
            att man sedan är fri i handlingar och kan omsätta tankarna i verkstad.
          </note>
          <note>
            Det är nya tankar som bryter mönster och tar ny mark. Det är
            innova ­ tioner som är nyckeln till vår framtida välfärd. Det
            är innovationer som tar sprången, många gånger tekniksprången,
            som får oss att ändra våra bete ­ enden men också får oss att
            ta vara på de möjligheter som står till buds.
          </note>
          <note>
            Innovationspolitiken har egentligen två grunder. Den ena handlar
            om att minimera och undanröja hindren. Den andra handlar om att
            smörja systemen så smart som möjligt. När tankar leder till innovationer
            leder de nämligen också till nya jobb. Och nya jobb leder till
            kommers. Det leder till handel med vår omvärld som då också skapar
            vårt välstånd och vår välfärd.
          </note>
          <note>
            Ett exempel på smörjmedel är investeraravdraget, som alliansregeringen
            satte i sjön förra mandatperioden. Det är någonting som är riktigt
            bra. Jag skulle önska att den nuvarande regeringen utvecklade
            det till att inte bara gälla privatpersoner utan även aktiebolag.
            Vi vet att många investerare och många affärsänglar har sina pengar
            knutna i aktiebolag.
          </note>
          <note>
            Innovationer är att gå från ord till handling, men vi behöver
            också gå från verkstad till handel. Då kommer vi in på att frihandel
            är världens universella språk. Det är det som har byggt Sveriges
            framgångssaga. Handeln är Sveriges livlina till vår omvärld.
          </note>
          <note>
            Här är det två saker som oroar mig. Det ena är att Sverige nu
            för tredje gången inte har någon renodlad handelsminister. Vi
            vet att handeln med vår omvärld kräver engagemang, tid och kraft.
            Den näringsminister vi har i dag har alltså en halvtidstjänst
            som handelsminister. Det kommer inte att räcka, mina vänner. Det
            är en signal till vår omvärld om att vi lägger minskad kraft på
            detta.
          </note>
          <note>
            Det andra som oroar mig är strömningar av protektionism och handelsregleringar.
            Motståndet mot frihandel är ofta grönt, mörkrött och också, i
            många fall, svart. Det dyker upp så fort ett handelsavtal ska
            slutas. Då kommer olyckskorparna och kraxar: Det här är inte bra.
            Det här kommer att innebära försvåringar. Det här kommer att innebära
            försämringar.
          </note>
          <note>
            Men när vi handlar bygger vi välfärden. Då bygger vi förutsättningar
            för vårt kommande välstånd. Världen behöver mer av handel och
            handlingskraft. Vi behöver fler och bättre, inte färre och sämre,
            frihandelsavtal.
          </note>
          <note>
            Herr talman! När fria tankar går över i fria handlingar skapas
            det jobb. Det är bra. Det är bra för Sverige. Det är bra för världen.
            Det är bra för nuvarande generation, och det är bra för kommande
            generationer.
          </note>
          <note type="speaker">
            Anf. 189 ALEXANDRA VÖLKER (S):
          </note>
          <note>
            Herr talman! Drygt 16 procent av befolkningen i åldrarna 16–64
            år uppger att de har en funktionsnedsättning. Det motsvarar nästan
            en miljon svenskar. Av dem har cirka sju av tio nedsatt arbetsförmåga.
          </note>
          <note>
            År 2013 hade, enligt Arbetsförmedlingen, 28 procent av de inskrivna
            vid Arbetsförmedlingen en funktionsnedsättning som medför nedsatt
            arbetsförmåga. Det är en ökning jämfört med året innan. Det innebär
            att mer än var fjärde inskriven vid Arbetsförmedlingen har en
            funktionsnedsättning som medför nedsatt arbetsförmåga.
          </note>
          <note>
            Då ska vi också ha med oss att personer med en funktionsnedsättning
            har en större tendens att vara arbetslösa i mer än tolv månader
            och har en högre arbetslöshet generellt.
          </note>
          <note>
            Regeringen har varit tydlig med målet att nå EU:s lägsta arbetslöshet
            år 2020. Det är ett viktigt mål. Med låg arbetslöshet och hög
            andel sysselsatta får vi en starkare välfärd, men om det målet
            ska uppnås behöver vi minska arbetslösheten bland funktionsnedsatta.
          </note>
          <note>
            De senaste decennierna har förändringen varit väldigt liten.
            Det var därför med glädje som jag hörde hur Stefan Löfven i sin
            regeringsförklaring lyfte just frågan om personer med funktionsnedsättning
            och att de ska kunna delta i vardagen på lika villkor.
          </note>
          <note>
            I regeringsförklaringen stod det också klart och tydligt att
            regeringen ämnar införa flexjobb. Det är ett bra och viktigt steg.
            Men när mer än var fjärde inskriven vid Arbetsförmedlingen har
            en funktionsnedsättning som medför nedsatt arbetsförmåga måste
            funktionshindersperspektivet vara en del av det större perspektivet.
          </note>
          <note>
            När vi nu ser över Arbetsförmedlingens arbete är det därför oerhört
            viktigt att ha med ett funktionshindersperspektiv, eftersom det
            ur ett samhällsekonomiskt perspektiv är viktigt att minska arbetslösheten.
            Men det är minst lika viktigt ur ett mänskligt perspektiv. Att
            få en inkomst, ha arbetsuppgifter och kolleger är viktigt för
            de flesta människor. Vi ser att personer med funktionsnedsättning
            är mindre delaktiga i samhället än personer utan funktionsnedsättning,
            och där har arbetet en viktig roll.
          </note>
          <note>
            Herr talman! Det finns stöd för att underlätta för funktionsnedsatta
            att få en anställning. Men för att få tillgång till de stöd som
            finns måste funk ­ tionsnedsättningen vara dokumenterad och personen
            ha en så kallad funk ­ tionshinderskod. I dag tar det i genomsnitt
            272 dagar att få en sådan kod. Det innebär att det i genomsnitt
            tar 272 dagar för en arbetssökande att få det stöd som behövs
            och de insatser som den nedsatta arbetsförmågan be ­ rättigar
            till. Att det tar så lång tid är oerhört problematiskt och någonting
            som vi behöver arbeta aktivt för att motverka.
          </note>
          <note>
            Herr talman! Det är inte bara arbetet med att öka sysselsättningen
            bland funktionsnedsatta som måste prioriteras. Att ha ett arbete
            är viktigt, men hur vi behandlas på arbetsplatsen är minst lika
            viktigt. Arbetsförmedlingen har undersökt i vilken utsträckning
            personer med funktionsnedsättning upplever att de har varit utsatta
            för diskriminering eller kränkande särbehandling i arbetslivet
            på grund av sin funktionsnedsättning.
          </note>
          <note>
            Resultatet är ingen rolig läsning. Var fjärde person har svarat
            ja på minst en av frågorna. Hela en av tio personer med funktionsnedsättning
            uppger i undersökningen att de har mött negativa attityder hos
            arbetsgivare på grund av sin funktionsnedsättning. 7 procent av
            personerna menar att de inte har fått ett jobb de har sökt och
            som de har varit tillräckligt kvalificerade för just på grund
            av sin funktio nsnedsättning. Dessutom menar 6 procent att de
            har blivit utsatta för mobbning eller trakasserier på arbetsplatsen.
            Det är oacceptabelt.
          </note>
          <note>
            Herr talman! Det står klart att vi har stora utmaningar när det
            kommer till personer med funktionsnedsättningar och arbetsmarknaden,
            så för att uppnå regeringens ambitiösa och viktiga mål om att
            öka antalet arbetade timmar och minska arbetslösheten för att
            nå EU:s lägsta arbetslöshet 2020 måste vi ta med oss ett tydligt
            funktionshindersperspektiv på arbetsmarknadspolitiken.
          </note>
          <note>
            (Applåder)
          </note>
          <note type="speaker">
            Anf. 190 FINN BENGTSSON (M) replik:
          </note>
          <note>
            Herr talman! Tack, Alexandra Völker, för en mycket väl disponerad
            presentation när du nu ställer dig i en allmänpolitisk debatt
            och just lyfter fram dem som har en funktionsnedsättning och som
            jag tror står allra längst från arbetsmarknaden och kanske har
            de sämsta möjligheterna att kanske komma in jämfört med andra
            grupper som vi har diskuterat i dag, till exempel unga samt nyanlända
            invandrare. Funktionshindrade är de som har det svårast, som jag
            ser det, så det tackar jag dig för.
          </note>
          <note>
            Men då undrar jag samtidigt hur det kan komma sig att Socialdemokraterna
            tillsammans med Miljöpartiet och Vänsterpartiet går in och vill
            föreslå att kommunerna ska ha ett veto när det gäller att använda
            sig av entreprenöriella engagemang för till exempel välfärdstjänster.
          </note>
          <note>
            Varför vill man ha ett vinststopp för den typen av verksamheter
            som drabbar dem som anställer allra flest funktionshindrade allra
            värst? Det stämmer helt enkelt inte med logiken i ditt tal.
          </note>
          <note type="speaker">
            Anf. 191 ALEXANDRA VÖLKER (S) replik:
          </note>
          <note>
            Herr talman! Kul att det finns ett stort intresse! Jag håller
            helt med om att det är otroligt viktiga frågor och att detta är
            en otroligt utsatt grupp på arbetsmarknaden.
          </note>
          <note>
            Vi tycker att det är viktigt med kvalitet. Våra krav handlar
            om att det ska vara kvalitet på de insatser som görs och på den
            välfärd som erbjuds.
          </note>
          <note>
            Vi tycker att det är jätteviktigt att man möjliggör för fler
            alternativ, att man möjliggör för valfrihet, att man möjliggör
            för människor att få chanser i livet, och det är också det som
            är det viktiga. Men då ska det också vara kvalitet på de tjänster
            vi erbjuder. Därför är det viktigt att också ställa krav.
          </note>
          <note type="speaker">
            Anf. 192 FINN BENGTSSON (M) replik:
          </note>
          <note>
            Herr talman! Jag tror inte riktigt att Alexandra Völker förstod
            vad jag menade. Det är så att de offentliga arbetsgivarna är oändligt
            mycket sämre på att anställa funktionshindrade över hela linjen
            jämfört med de privata arbetsgivarna.
          </note>
          <note>
            Nu vill ni plocka bort privata arbetsgivare ur välfärdens kärna.
            Om man inte rättar till detta med en bättre balans och mångfald
            av arbetsgivare som också värnar de funktionshindrades rättigheter,
            hur tror Alexandra Völker då att fler med funktionshinder kan
            erbjudas möjligheter?
          </note>
          <note type="speaker">
            Anf. 193 ALEXANDRA VÖLKER (S) replik:
          </note>
          <note>
            Herr talman! Jag tycker att Finn Bengtsson berör flera viktiga
            saker. Det handlar absolut om att de offentliga arbetsgivarna
            behöver bli bättre också på att ta sin del när det gäller frågan
            om anställningar av funktionsnedsatta. Men jag vill också vara
            tydlig med att vi inte kommer att förbjuda privata aktörer. Vi
            har sagt att vi kommer att ställa tydliga krav på att man har
            goda villkor, att man erbjuder bra tjänster.
          </note>
          <note>
            Det är de krav vi kommer att ställa. Vi kommer inte att förstöra
            några möjligheter för personer att få en anställning.
          </note>
          <note type="speaker">
            Anf. 194 HANIF BALI (M) replik:
          </note>
          <note>
            Herr talman! Det har varit en utveckling på den svenska arbetsmarknaden
            som innebär att många som tidigare var förtidspensionerade så
            att säga omklassificerades av den tidigare regeringen till att
            söka sig ut på arbetsmarknaden. På så sätt har vi helt enkelt
            fått ett tillflöde av tidigare väldigt svaga grupper som har väldigt
            svårt att komma in på arbetsmarknaden.
          </note>
          <note>
            Tidigare var det endast 30 procent av de inskrivna på Arbetsförmedlingen
            som tillhörde så kallade svaga grupper. I dag är vi uppe i 70
            procent. Det är alltså en svårare grupp arbetslösa.
          </note>
          <note>
            Tidigare var de här människorna förtidspensionerade. Då kunde
            vi låtsas som om det regnade och att de inte fanns. Nu kan vi
            inte göra det längre, och det är glädjande att Socialdemokraterna
            tar över facklan från alliansregeringen och jobbar vidare med
            den här frågan.
          </note>
          <note>
            Min enkla fråga är: Hur hög sysselsättningsgrad kommer det att
            vara i slutet av den här mandatperioden för människor med funktionsnedsättning?
            Vad är ert mål?
          </note>
          <note type="speaker">
            Anf. 195 ALEXANDRA VÖLKER (S) replik:
          </note>
          <note>
            Herr talman! Det är självklart viktigt att människor ska arbeta.
            Det här är grupper som också väldigt gärna själva vill arbeta,
            och därför måste vi kunna skapa möjligheter för det.
          </note>
          <note>
            Jag vill också vara väldigt tydlig med att sysselsättningen när
            det gäller funktionsnedsatta med nedsatt arbetsförmåga i stort
            sett har stått stilla de senaste decennierna. Den har ökat något
            de senaste tio åren ungefär, men det har inte skett någon större
            förändring, så det är tyvärr inte någonting som någondera sidan
            kan ta kredd för.
          </note>
          <note>
            Jag kan inte säga exakt vad sysselsättningen kommer att vara
            i slutet av den här mandatperioden, men jag kan säga att regeringen
            redan nu har visat på en otroligt mycket större handlingskraft
            i de här frågorna än den föregående regeringen så här tidigt i
            mandatperioden. Bara det faktum att statsministern så tydligt
            valde att tala om de här frågorna i sin regeringsförklaring visar
            på ett stort ansvarstagande när det gäller dessa frågor, att vi
            verkligen tar arbetsmarknadsfrågorna på allvar och att vi verkligen
            vill ha EU:s lägsta arbetslöshet 2020.
          </note>
          <note type="speaker">
            Anf. 196 HANIF BALI (M) replik:
          </note>
          <note>
            Herr talman! Det visar på en intressant självbild när handlingskraft
            för Socialdemokraterna betyder att man har hållit ett tal här
            i kammaren. Jag skulle vilja se resultat, och det är därför jag
            frågar er: Hur hög andel vill ni ha i sysselsättningen? Vad är
            ert mål?
          </note>
          <note>
            Det är precis som vi har talat om här innan: Har man inget mål
            kan man gå lite vart som helst. Då spelar det ingen roll vad man
            gör. Men opposi ­ tionen ska kunna granska regeringen, och då
            är det rimligt att veta vad ert löfte är. Hur många procent har
            ni som mål ska vara i sysselsättning?
          </note>
          <note type="speaker">
            Anf. 197 ALEXANDRA VÖLKER (S) replik:
          </note>
          <note>
            Herr talman! Jag skulle vilja säga att regeringen har varit otroligt
            tydlig – mycket tydligare än den föregående regeringen någonsin
            var när det gäller de här frågorna. Vi ska ha EU:s lägsta arbetslöshet
            2020. Det är ett jättetydligt mål. Det är det mål som hela regeringens
            arbete utgår från. Det är ett tydligt mål, det är ett bra mål
            och det är klart mer än vad den föregående regeringen, som inte
            lyfte upp de här frågorna särskilt mycket, gjorde.
          </note>
          <note>
            Vi har visat en otrolig handlingskraft och redan kommit med flera
            förslag när det gäller dessa frågor, och det tycker jag är ett
            viktigt steg. Sedan tycker jag absolut att vi måste följa upp
            det under mandatperiodens gång. Men EU:s lägsta arbetslöshet 2020
            är vårt mål.
          </note>
          <note type="speaker">
            Anf. 198 FREDRIK SCHULTE (M) replik:
          </note>
          <note>
            Herr talman! Alexandra Völker sade att regeringen tar ett stort
            ansvar. Precis som min kollega Hanif Bali var inne på är det inte,
            i min värld åtminstone, ett stort ansvar att man pratar om frågor
            utan att man levererar konkreta förslag.
          </note>
          <note>
            Vi fick för bara några dagar sedan en lista över de propositioner
            som regeringen aviserar för det kommande riksåret. Det är så gott
            som tomt på förslag. Jag undrar om vi ens kommer att behöva ha
            så många utskottssammanträden det kommande halvåret. Det krävs
            mer än ord. Det krävs också handling.
          </note>
          <note>
            Det finns en annan fråga jag egentligen vill ställa. Jag gillade
            Alexandra Völkers anförande på många sätt och hennes engagemang
            för människor med handikapp. Du talade mycket om trakasserier
            på arbetsplatserna. Det är sådant som vi alla engagerar oss i.
          </note>
          <note>
            Men för socialdemokratiska debattörer är utgångspunkten alltid
            att staten ska lösa allting. Ni kommer aldrig med några konkreta
            förslag om hur jobb ska växa fram i den privata sektorn. Där är
            det bara bidragslinjen, och den går före alla andra typer av resonemang.
          </note>
          <note type="speaker">
            Anf. 199 ALEXANDRA VÖLKER (S) replik:
          </note>
          <note>
            Herr talman! Jag talade inte om någon bidragslinje, utan jag
            talade om vikten av att ha ett funktionshindersperspektiv på arbetsmarknadsfrågorna.
          </note>
          <note>
            Det har varit tomt från den föregående regeringens sida de senaste
            åtta åren när det kommer till dessa frågor. Det är lite roligt
            att ungefär en månad in på det nya riksmötet kräva tydliga svar
            och resultat när vi har sett åtta år där det i stort sett inte
            har skett någonting på området. Det enda vi har sett är utredningar
            som inte har gett några resultat samtidigt som vi har sett stora
            problem på området.
          </note>
          <note>
            Sysselsättningsgraden har stått still, och utvecklingen har varit
            helt frånvarande. Den tidigare regeringen har inte tagit ansvar
            för frågorna.
          </note>
          <note>
            Jag är otroligt glad över att vi nu har en regering som i sin
            regeringsförklaring tog upp en fråga som är viktig för hela handikapprörelsen,
            nämligen flexjobb. Det är en konkret reform.
          </note>
          <note type="speaker">
            Anf. 200 FREDRIK SCHULTE (M) replik:
          </note>
          <note>
            Herr talman! Det är positivt med Alexandra Völkers engagemang
            för dem som är absolut mest utsatta, men grundlösningen kan inte
            vara att vi politiker skapar en massa låtsasjobb. Det måste vara
            riktiga jobb som växer till på den reguljära marknaden. Då krävs
            konkreta åtgärder för att strukturellt förbättra arbetsmarknaden.
          </note>
          <note>
            De förslag som ni lägger fram handlar om att höja skatterna,
            speciellt för unga, och använda de pengarna till att höja bidragen.
            Alexandra Völker får gärna förklara på vilket sätt jobben blir
            fler med en sådan inriktning.
          </note>
          <note type="speaker">
            Anf. 201 ALEXANDRA VÖLKER (S) replik:
          </note>
          <note>
            Herr talman! Jag vet fortfarande inte riktigt vad Fredrik Schulte
            syftar på i mitt anförande. Om du syftar på frågan om flexjobb
            kan jag tycka att det är otroligt viktigt att genomföra reformer
            som innebär att människor får komma ut på arbetsmarknaden i stället
            för att få bidrag – om de vill arbeta och bidra till samhället.
            Det är ett mycket viktigt steg.
          </note>
          <note>
            Jag förstår inte riktigt varför Moderaterna har något emot det.
          </note>
          <note type="speaker">
            (FREDRIK SCHULTE (M):
          </note>
          <u who="unknown" xml:id="i-0db5ac4621c7d8ad-0">
            <seg>
              Nej, vi har inget emot det.)
            </seg>
          </u>
          <note>
            Det är viktigt att satsa på fler jobb, skapa tryggare villkor
            och mer möjligheter för hela gruppen av funktionshindrade.
          </note>
          <note>
            (Applåder)
          </note>
          <note type="speaker">
            Anf. 202 FINN BENGTSSON (M):
          </note>
          <note>
            Herr talman! Sveriges ekonomi är bland de starkaste i hela Europa.
            När andra länder tvingats till offentliga nedskärningar och försämrad
            välfärd, har Sverige kunnat införa viktiga och finansierade reformer
            i stället.
          </note>
          <note>
            Förutsättningen för detta har varit alliansregeringens jobbskapande
            politik som dels fört in fler direkt i arbete, dels också hjälpt
            många människor ut ur långvarig passiv bidragsförsörjning i socialförsäkringssystem
            och brutit ett inte sällan direkt hälsovådligt utanförskap om
            man har arbetsförmåga och vilja att arbeta.
          </note>
          <note>
            Jobben har blivit långt över 300 000 fler sedan 2006, och utanförskapet
            har minskat med nästan 200 000 personer. Sverige har i dag högst
            sysselsättningsgrad och högst arbetskraftsdeltagande i hela EU.
          </note>
          <note>
            En sådan konsekvent och framgångsrik arbetslinje vill allianspartierna
            bygga vidare på. Vi ställer därför upp ett nytt mål med 350 000
            fler jobb till år 2020. Detta kan åstadkommas genom en företagar-
            och företagsinriktad politik som gör att det skapas fler företag
            som tillåts växa och anställa. Det är riktiga företag som självklart
            ska etablera sig inte minst inom välfärdssektorn. Med en lång
            rad åtgärder som ytterligare sänker trösklarna in på arbetsmarknaden
            – framför allt för dem som står längst från arbetsmarknaden –
            ska alla kunna vara med i detta bygge.
          </note>
          <note>
            Vi ska investera i kunskap med skolsatsningar på 4 miljarder
            kronor redan år 2015. En jättesatsning på infrastrukturuppbyggnad
            har redan inletts av alliansregeringen. Vi vill fortsätta med
            fler långsiktiga satsningar på järnväg och väg, bygga ut kollektivtrafik
            och minska byggkrångel. Och jätteviktigt: Vi vill inte höja skatten
            på jobb och företagande! Det är den som tar bort jobben.
          </note>
          <note>
            Mot detta står nu en rödgrön regeringspolitik med skattehöjningar
            på jobb och arbetsinkomster som är drygt 40 gånger så omfattande
            som satsningarna på företagande. Röda socialister och gröna tillväxtfientliga
            politiker har aldrig varit ett stöd för företagarna och företagen.
            Bara i årets budget visar sig nu det rätta janusansiktet från
            rödgrönt håll. Vad kan komma mer?
          </note>
          <note>
            Jo, herr talman, det tragiska är att en utbyggnad av bidragssystemen
            ska prioriteras på bekostnad av satsningar på själva verksamheterna
            i välfärdens kärna, det vill säga satsningar på vård, omsorg och
            skola.
          </note>
          <note>
            Bidragsförsörjning kommer att öka på bekostnad av inkomster från
            eget arbete. Färre ska betala för att fler är långtidssjukskrivna
            när tidsgränserna tas bort i sjukförsäkringen. Långtidssjukskrivning
            utan bortre tidsgräns erbjuder endast överflyttning i för all
            framtid passiviserande förtidspension. Om man har arbetsförmåga
            men i stället erbjuds obegränsad långtidssjukskrivning och förtidspension
            är detta en otjänst både för den som drabbas och för samhället.
          </note>
          <note>
            Men varför lägger då den rödgröna regeringen fram sådana skadliga
            förslag? Jo, av en enda anledning, nämligen att man inte har som
            mål att skapa arbete och sysselsättning utan i stället att mota
            arbetslöshet. Målet med lägre arbetslöshet uppnås rent tekniskt
            genom att flytta folk från arbetsmarknaden och in i sjukförsäkringen.
            Då räknas de statistiskt inte som arbetslösa utan som sjuka eller
            förtidspensionerade, även om det vid en utvärdering inte fullt
            ut stämmer.
          </note>
          <note>
            Cyniskt? Javisst! Men så blir det när man ställer upp fel mål
            och avviker från en äkta arbetslinje som fokuserar på att skapa
            jobb, inte på att dölja arbetslöshet.
          </note>
          <note>
            (Applåder)
          </note>
          <note type="speaker">
            Anf. 203 EVA-LENA JANSSON (S) replik:
          </note>
          <note>
            Herr talman! Jag tyckte att jag kände igen Finn Bengtssons anförande
            sedan tidigare. Det lät lite som tidigare anföranden i kammaren.
          </note>
          <note>
            Jag ska ställa några frågor till Finn Bengtsson. Vi föreslår
            att vårdnadsbidraget ska avskaffas. Ni föreslår att det ska behållas.
            Vad är det för bidragslinje? Vi föreslår att de som är sjuka ska
            ha sjukpenning. Ni föreslår att de ska utförsäkras och gå på försörjningsstöd.
            Vad är det för arbetslinje? Ni vidhåller fas 3. Vi tycker att
            det är viktigare att få både utbildning och möjlighet att komma
            ut i arbete.
          </note>
          <note>
            Varför vidhåller ni bidragslinje i stället för arbetslinje?
          </note>
          <note type="speaker">
            Anf. 204 FINN BENGTSSON (M) replik:
          </note>
          <note>
            Herr talman! Det är inte förvånande att Eva-Lena Jansson upprepar
            dessa frågor. Det är nämligen sanningen. Det var precis så det
            var innan vi tog makten 2006. Sverige hade världens mest sjuka
            befolkning fastän Sverige hade världens mest friska befolkning.
            Folk förtidspensionerades från långtidssjukskrivningar utan bortre
            tidsgräns. Det var därför Göran Persson tillsatte en utredning.
            En socialdemokratisk före detta socialförsäkringsminister kom
            fram till att vi måste ha tidsgränser. Ni förlorade valet 2006,
            och vi har genomfört reformen.
          </note>
          <note>
            Varför vill nu Socialdemokraterna backa tillbaka och ta bort
            denna kontrollpunkt för om folk har en arbetsförmåga eller inte
            så att de ges en andra chans att komma tillbaka? Det handlar inte
            om utförsäkringar, utan det handlar om att flytta folk närmare
            arbetsmarknaden. Om det inte fungerar går de åter till sjukförsäkringen.
          </note>
          <note>
            Glöm inte, Eva-Lena Jansson, att 25 procent av dem som når fram
            till den bortre tidsgränsen får ta del av generösa undantagsregler
            som gör att de kan fortsätta att vara sjukskrivna. Att helt ta
            bort gränsen kommer att göra att sjukförsäkringen löper amok.
          </note>
          <note type="speaker">
            Anf. 205 EVA-LENA JANSSON (S) replik:
          </note>
          <note>
            Herr talman! Finn Bengtsson svarade inte på frågan. Han får en
            ny fråga.
          </note>
          <note>
            Kan Finn Bengtsson redovisa om det finns några evidensbaserade
            fakta på att människor som blir fattiga per automatik får arbete?
          </note>
          <note type="speaker">
            Anf. 206 FINN BENGTSSON (M) replik:
          </note>
          <note>
            Herr talman! Nu har inte Eva-Lena Jansson rätt till ytterligare
            replik, men det finns definitivt evidensbaserade finansiella tekniker
            som kan förklara att sjukskrivningstal som är dubbelt så höga
            som i jämförbara länder under dubbelt så lång tid ruinerar hela
            statsbudgeten. Det är visat.
          </note>
          <note>
            Det var därför som Göran Persson när han var socialdemokratisk
            statsminister insåg att han var tvungen att göra justeringen.
            Nu vill ni backa tillbaka till den situation vi hade före 2006
            och som var förfärande för statsbudgeten.
          </note>
          <note type="speaker">
            Anf. 207 NIKLAS KARLSSON (S):
          </note>
          <note>
            Herr talman! Olika strukturförändringar i samhället har alltid
            haft stor betydelse för politikens grundläggande förutsättningar
            och villkor liksom för dess handlingsutrymme. Sedan slutet av
            1970-talet kännetecknas utvecklingen av flera strukturförändringar
            av mer eller mindre långtgående natur, nämligen
          </note>
          <note>
             från massproduktion till flexibel produktion
          </note>
          <note>
             från nationell, delvis sluten, ekonomi till globalisering och
            sammanflätade ekonomier
          </note>
          <note>
             från en långsiktig ägar- och företagsstyrning till en mer kortsiktig
            verksamhet i riktning mot mer kortsiktiga mål för produktionen,
            som att maximera avkastningen och aktieägarnas förmögenheter
          </note>
          <note>
             från demokratisk och politisk styrning till en kraftigt ökad
            marknadsstyrning av den offentliga verksamheten.
          </note>
          <note>
            Det är i något slags korseld från alla dessa strukturförändringar
            som politiken måste utformas, förankras och praktiskt genomföras.
            Det är möjligt att peka ut åtminstone tre samhällsproblem som
            kräver en lösning på både kort och lite längre sikt.
          </note>
          <note>
            Det är massarbetslösheten. Både i Europa och i vårt land finns
            det risker för att massarbetslösheten är på väg att cementeras.
            I Sverige har sedan finanskrisen den öppna arbetslösheten varierat
            mellan 375 000 och 400 000 personer. Därtill kommer de personer
            som är sysselsatta i olika arbetsmarknadspolitiska program och
            som under 2013 i genomsnitt var omkring 190 000 personer per månad.
          </note>
          <note>
            Stora klasskillnader utvecklas på många välfärdsområden. De ekonomiska
            och sociala klyftorna har sedan 1980-talet ökat kraftigt i flertalet
            OECD-länder. Sverige har i jämförelse med andra länder alltjämt
            begränsade klyftor men tillhör en liten krets länder med de snabbast
            växande inkomstskillnaderna mellan fattiga och rika.
          </note>
          <note>
            Arbetslivet brutaliseras och kommer allt längre från det goda
            arbetet. Det finns allt fler oroande tecken på ett hårdare arbetsliv
            med mer otrygga arbeten, större hälsoproblem av arbetet, försämrad
            arbetsmiljö, ökad utslagning från arbetslivet, framväxten av fler
            låglönejobb med dåliga arbetsvillkor, ökad social dumpning och
            bristande respekt från arbetsgivare för kollektivavtal och vissa
            delar av det arbetsrättsliga regelverket.
          </note>
          <note>
            Det finns några lärdomar man kan dra av de senaste årens politiska
            och ekonomiska utveckling.
          </note>
          <note>
            För det första räcker inte marknaden till för att i någon nämnvärd
            utsträckning förbättra arbetsmarknadsläget och knäcka massarbetslösheten.
          </note>
          <note>
            För det andra har ökade kunskaper visat att de stora besparingarna
            i olika offentliga program är mer negativa för tillväxten än vad
            man tidigare kunde förutse.
          </note>
          <note>
            För det tredje är det nödvändigt med en snar förbättring av konjunkturen
            för att undvika det japanska syndromet, nämligen att ekonomin
            under en längre period fastnar på en låg aktivitetsnivå.
          </note>
          <note>
            En stark och ansvarsfull ekonomisk politik är grundbulten i en
            politik för full sysselsättning, som nu kompletteras med åtgärder
            i arbetsmarknads ‑ , utbildnings- och näringspolitiken i form
            av
          </note>
          <note>
             en jobbgaranti för ungdomar för att motverka att ungdomar fastnar
            i hög arbetslöshet
          </note>
          <note>
             en mer aktiv utbildningspolitik som ger mer resurser till skolan,
            den högre utbildningen och vuxenutbildningen, så att de arbetslösa
            kan utbilda sig och rusta upp sitt personliga kapital
          </note>
          <note>
             en återgång till den aktiva arbetsmarknadspolitiken med ökade
            satsningar på program som ger ökad anställbarhet och kompetens
            samtidigt som det ökar chanserna att få ett jobb.
          </note>
          <note>
            I ljuset av dessa samhällsproblem är utmaningarna för politiken
            de kommande åren att komma tillbaka till full sysselsättning,
            vända utveck ­ lingen mot ökad ojämlikhet, förstärka olika välfärdsprogram
            i syfte att rädda den generella välfärden och skapa ett anständigt
            arbetsliv med in ­ riktning på det goda arbetet.
          </note>
          <note>
            (Applåder)
          </note>
          <note type="speaker">
            Anf. 208 HANIF BALI (M) replik:
          </note>
          <note>
            Herr talman! Vi fick här höra en ganska dystopisk verklighetsberättelse
            från Socialdemokraterna. Då blir det lite märkligt när jag läser
            budgeten: Vart tog alla de kraftfulla insatserna vägen?
          </note>
          <note>
            Ni kan inte å ena sidan säga att allting håller på att gå åt
            helskotta och att vi nu ska agera och å andra sidan egentligen
            behålla allt det Alliansen har genomfört med smärre justeringar
            och satsa på 3 000 traineejobb här och där. Det går helt enkelt
            inte ihop.
          </note>
          <note>
            Det diskuteras full sysselsättning, och det är väldigt intressant.
            Det var Göran Persson som här i talarstolen skapade definitionen
            av full sysselsättning. Det var just 80 procent i sysselsättning
            i åldrarna 20–64 år. Sysselsättningsgraden i Sverige, för att
            informera Niklas Karlsson, är i dag runt 81 procent i åldrarna
            20–64 år. Vi är i full sysselsättning.
          </note>
          <note type="speaker">
            Anf. 209 NIKLAS KARLSSON (S) replik:
          </note>
          <note>
            Herr talman! Jag kommer från en kommun i Skåne där arbetslösheten
            breder ut sig. Och det är inte bara i min kommun utan också i
            många andra kommuner. I min kommun Landskrona går mer än var fjärde
            ung människa mellan 18 och 24 år utan arbete.
          </note>
          <note>
            Då kan man nöja sig med att säga att den politik vi har levt
            med i åtta år med kraftiga skattesänkningar ska vi fullfölja,
            och vi hoppas att dessa ungdomar får ett jobb så småningom. Det
            är möjligt att traineesatsningarna inte räcker i längden, men
            då ska man göra fler och nya reformer, inte fortsätta att sänka
            skatten.
          </note>
          <note type="speaker">
            Anf. 210 HANIF BALI (M) replik:
          </note>
          <note>
            Herr talman! Men var är alla de här reformerna då? Om de inte
            räcker till, varför är det bara 3 000 traineeplatser? Det är inte
            så många jobb i Karlskrona, i Landskrona eller någonstans där
            arbetslösheten är väldigt hög. Det blir inte så många jobb om
            man delar ut 3 000 platser i ett program.
          </note>
          <note>
            Den dystopiska verklighetsbild du målar upp har du inga åtgärder
            för. Det är tomt prat. Du målar upp en svart bild av Sverige,
            och sedan levererar du noll lösningar och behåller våra skattesänkningar.
          </note>
          <note type="speaker">
            Anf. 211 NIKLAS KARLSSON (S) replik:
          </note>
          <note>
            Herr talman! Jag kan väl börja med att uppmana Hanif Bali att
            läsa budgetpropositionen, och när han har gjort det kan vi återkomma
            till en ytterligare diskussion.
          </note>
          <note>
            Låt mig bara säga att de satsningar som nu genomförs för att
            öka sysselsättningen och minska arbetslösheten inte bara handlar
            om traineejobb. Det handlar om de resurser vi skjuter till i välfärden.
            De som jobbar i Sveriges kommuner och landsting, de som sköter
            våra gamla och tar hand om våra unga, gör inte de ett arbete,
            Hanif Bali?
          </note>
          <note type="speaker">
            Anf. 212 FREDRIK SCHULTE (M) replik:
          </note>
          <note>
            Herr talman! Runt om i Europa har vi kunnat se hur jobben har
            kraftigt minskat och arbetslösheten har brett ut sig. I Sverige
            har vi fått 300 000 fler jobb sedan 2006. Vi har ökat arbetskraftsutbudet
            med nästan lika mycket mer. Vi har haft i princip den högsta tillväxten
            i hela västvärlden om man undantar starkt råvarudrivna ekonomier
            som Norge, Australien och skatteparadiset Luxemburg.
          </note>
          <note>
            Det här är tack vare att man har fört en politik som gör att
            det lönar sig att arbeta och lönar sig att driva företag.
          </note>
          <note>
            Det är lätt att stå här och lova guld och gröna skogar från den
            nyvalda socialdemokratiska regeringen. Men om man tittar på vad
            det är för konkreta åtgärder de föreslår är det väldigt tydligt:
            De vill höja skatterna så att det blir knepigare att driva företag,
            det blir dyrare att anställa och det blir mindre lönsamt att arbeta.
            Sedan vill man ta pengarna och även låna lite pengar för att höja
            bidragen.
          </note>
          <note>
            Det är essensen i den socialdemokratiska politiken. Kan inte
            du förklara för oss här hur det blir fler jobb med den politiken?
          </note>
          <note type="speaker">
            Anf. 213 NIKLAS KARLSSON (S) replik:
          </note>
          <note>
            Herr talman! Den bild som Fredrik Schulte från Moderaterna målar
            av hur det har blivit fler jobb i Sverige och hur arbetskraftsutbudet
            har ökat under alliansregeringen är inte en bild som vi förnekar.
            Men det andra perspektivet på detta är ju att fundera på hur många
            människor som har ställts utanför arbetsmarknaden, hur många människor
            som inte vaknar på morgonen av väckarklockan för att gå till ett
            jobb så att man kan försörja sig själv. Det antalet har också
            ökat, inte bara antalet jobb och arbetskraftsutbudet.
          </note>
          <note>
            Vi bygger en politik för att de människor som har ställts utanför
            arbetsmarknaden ska kunna dels ges en förmåga till egen försörjning,
            dels ha ett arbete att gå till.
          </note>
          <note>
            Om nu Moderaterna och Fredrik Schulte inte är nöjda med de förslag
            som Socialdemokraterna lägger – och jag kanske i ärlighetens namn
            ska säga att vi vill göra ännu mer – kan ni börja med att presentera
            vad man borde göra annorlunda i stället för att bara sänka skatten.
          </note>
          <note type="speaker">
            Anf. 214 FREDRIK SCHULTE (M) replik:
          </note>
          <note>
            Herr talman! Nej, jag är inte nöjd med de förslag som Socialdemokraterna
            lägger fram. De är direkt destruktiva. De förslag som ni lägger
            fram om höjda bidrag för att inte arbeta kommer att driva på arbetslösheten
            och kommer att få människor att fastna i utanförskap.
          </note>
          <note>
            Allt är inte guld och gröna skogar, och allting har inte blivit
            perfekt under den tid som vi har styrt. Men det blev 300 000 fler
            jobb på åtta år. Från 1984, för 30 år sedan, till 2006 skapades
            det 180 000 nya jobb. Vi har alltså nästan dubblat antalet nyskapande
            jobb på väsentligt kortare tid. Det beror på att vi har gjort
            det lönsamt att arbeta och inte skapat en bidragspolitik.
          </note>
          <note type="speaker">
            Anf. 215 NIKLAS KARLSSON (S) replik :
          </note>
          <note>
            Herr talman! Att du inte är nöjd med Socialdemokraternas förslag
            förvånar väl ingen, Fredrik Schulte – det är ju ditt yrke. Frågan
            är om du är nöjd med era egna förslag. Den frågan svarar du inte
            på. Vi kan bara gissa varför.
          </note>
          <note>
            (Applåder)
          </note>
          <note type="speaker">
            Anf. 216 JÖRGEN WARBORN (M):
          </note>
          <note>
            Herr talman! Avicii, Max Martin, First Aid Kit, Robyn och Seinabo
            Sey blev i förra veckan lanserade som frimärksmotiv. Sverige är
            med sina knappa tio miljoner invånare världens tredje ledande
            nation inom popmusik. Historien om svensk popexport började med
            Abba, som visade att det var möjligt att komma från Sverige och
            lyckas utomlands. De följdes av grupper som Roxette, Europe och
            The Cardigans.
          </note>
          <note>
            Tidigare i år presenterades även designstolar som frimärksteman.
            För att nämna några fick Yngve Ekströms fåtölj Lamino, Mats Theselius
            Aluminiumfåtöljen och Carl Malmstens stol Lilla Åland alla pryda
            var sitt frimärke.
          </note>
          <note>
            Det som är gemensamt för dessa båda frimärksserier är att de
            lyfter fram kreativa näringar. De kreativa näringarna växer allt
            snabbare i Sverige och sysselsätter i dag fler personer än exempelvis
            fordonsindustrin. Det handlar om allt från arkitektur, dataspel,
            design, film och fotografi till konst, medier, musik och reklam.
            Totalt omsätter de kreativa näringarna ca 285 miljarder kronor
            per år, och 2010 stod de för drygt 3 procent av bnp. Hela 117
            000 företag är verksamma inom området, och antalet företag ökar
            snabbt.
          </note>
          <note>
            Alliansregeringen har genomfört flera reformer som på olika sätt
            gynnar de kreativa näringarna. En särskild handlingsplan för de
            kulturella och kreativa näringarna har tagits fram. Investeraravdraget
            underlättar tillgång till kapital i tidiga skeden för de här bolagen.
            Genom arbetskraftsinvandringen har det blivit lättare att rekrytera
            spetskompetens från länder utanför EU, och de halverade arbetsgivaravgifterna
            har gjort det billigare att ge unga kreativa människor jobb.
          </note>
          <note>
            Den inhemska marknaden för såväl musik som mode och dataspel
            är liten. Därför har de kreativa näringarna varit prioriterade
            i Alliansens export- och handelspolitik, bland annat genom kommunikationsstrategin
            Symbio Create och den så kallade Främjarkalendern.
          </note>
          <note>
            Det är nu dags att ta nästa steg i utvecklingen av det kreativa
            Sverige. Förutsättningarna för entreprenörer och företag inom
            kreativa näringar behöver stärkas ytterligare. Jag vill därför
            lyfta fram tre viktiga åtgärder för växande kreativa näringar
            och fler jobb.
          </note>
          <note>
            För det första bör Business Sweden ges ett fördjupat uppdrag
            att prioritera de kreativa näringarna i sin exportfrämjande verksamhet.
          </note>
          <note>
            För det andra bör de särskilda satsningarna inom ramen för den
            så kallade Främjarkalendern och Symbio Create-konceptet förlängas
            och förstärkas.
          </note>
          <note>
            För det tredje bör Almi ges i uppdrag att se över hur rådgivning
            och stöd till företag inom kreativa näringar kan förbättras och
            utvecklas.
          </note>
          <note>
            Med en ambitiös politik för företagande och innovationer kan
            jobben bli fler och komma fler till del. Jobb skapas av företag
            som startar, växer och anställer. Det var därför alliansregeringen
            gjorde det mer lönsamt att driva företag och minskade krånglet
            för företagare och entreprenörer.
          </note>
          <note>
            Herr talman! Låt oss ta nästa steg för att säkerställa att Sverige
            hela tiden har nya förebilder inom kreativa näringar för framtida
            exportframgångar, framtida jobb och framtida frimärksmotiv.
          </note>
          <note>
            (Applåder)
          </note>
          <note type="speaker">
            Anf. 217 TERESA CARVALHO (S):
          </note>
          <note>
            Herr talman! Långtidsarbetslösheten har under de senaste åren
            ökat och bitit sig fast på en alldeles för hög nivå. De långvarigt
            arbetslösa ungdomarna har blivit väldigt många fler, och vi befinner
            oss helt klart i en bekymmersam situation. Att människor inte
            får vara med och bidra till samhället genom arbete är inte bara
            allvarligt för dem som själva drabbas av arbetslösheten. Det är
            också ett hinder för vår framtida tillväxt och välfärd.
          </note>
          <note>
            Vid närmare analys av problematiken kan vi tydligt se utbildningsnivåns
            betydelse. Inte minst har gymnasiekompetens blivit en vattendelare
            på svensk arbetsmarknad. Arbetslösheten bland dem som inte har
            gått ut gymnasiet är nästan dubbelt så hög som bland dem som har
            en fullgod gymnasieutbildning.
          </note>
          <note>
            För att pressa tillbaka arbetslösheten är det alldeles nödvändigt
            att se till att unga klarar gymnasiet men också att det finns
            möjlighet till både omskolning och vidareutbildning i ett senare
            skede i livet.
          </note>
          <note>
            Hur näringslivets struktur är sammansatt påverkar också ute i
            våra arbetsmarknadsregioner. I kombination med tillgång till rätt
            kompetens blir det ofta avgörande för en gynnsam utveckling. För
            att tydliggöra det resonemanget är det kanske särskilt intressant
            att fästa blicken vid kommuner och arbetsmarknadsregioner där
            det pågår en påtaglig strukturomvandling.
          </note>
          <note>
            Min egen hemkommun Norrköping är ett tydligt sådant exempel.
            Där växer det nu fram många nya kunskapsintensiva jobb i ett alltmer
            diversifierat näringsliv. Men det finns fortfarande för få med
            högre utbildning och alldeles för många som saknar utbildning
            utöver grundskola för att matcha det som näringslivet efterfrågar.
            Runt om i landet vittnar som bekant företag om att de gärna skulle
            anställa några till men att det är svårt att hitta rätt kompetens.
          </note>
          <note>
            Därför har de senaste årens allt lägre statliga anslag till kommunernas
            vuxenutbildning satt käppar i hjulen. Detsamma gäller de försämrade
            studiefinansieringsmöjligheterna för arbetslösa att komplettera
            sin utbildning. Av motsvarande anledning hade det behövts fler,
            inte färre, högskoleplatser.
          </note>
          <note>
            Det jag särskilt vill betona i debatten är att utbildning är
            en motor för tillväxt. Där forskning och högre utbildning bedrivs
            och där kunskapsintensiva kluster uppstår sker utveckling som
            ökar efterfrågan på yrkeskvalificerad arbetskraft och skapar fler
            arbetstillfällen även i tjänstesektorn. Men för att näringslivet
            ska kunna blomstra, konkurrera internationellt, exportera och
            expandera är kompetensförsörjningen på alla nivåer en knäckfråga
            som måste mötas med en samlad strategi, där just utbildningspolitiska
            investeringar integreras djupt i jobbpolitiken.
          </note>
          <note>
            För att fylla kompetensglappet som vi så tydligt ser på arbetsmarknaden
            behövs därför ett nytt kunskapslyft, investeringar i vuxenutbildning,
            yrkeshögskola och fler platser på våra högskolor och universitet.
          </note>
          <note>
            Därför är jag också glad över att regeringen nu föreslår mer
            resurser och väl tilltagna volymökningar redan 2015 men också
            fortsatt under mandatperioden i sin strävan efter den lägsta arbetslösheten
            i EU till år 2020.
          </note>
          <note>
            (Applåder)
          </note>
          <note type="speaker">
            Anf. 218 HANIF BALI (M) replik:
          </note>
          <note>
            Herr talman! Teresa Carvalho tar upp en viktig fråga, nämligen
            långtidsarbetslösheten. När Moderaterna var i opposition senas
            t, på Göran Perssons tid, framförde vi tesen att långtidsarbetslösheten
            i Sverige är mycket högre än vad vi ser i statistiken. Människor
            gömdes och glömdes helt enkelt i förtidspensioneringssystem och
            i olika bidragssystem där de inte räknades som arbetslösa trots
            att de var utan arbete.
          </note>
          <note>
            Det här har minskat. De räknas nu i alla fall som arbetslösa,
            och många av dem har kommit i arbete. Därför är det lite häpnadsväckande
            att Teresa Carvalho väljer att jämföra de här två olika datapunkterna.
            Vill ni tillbaka till den modell där ni gömde och glömde människor
            i olika bidragssystem utanför arbetskraften? Vill ni klassificera
            om dem i olika system så att de inte längre räknas som arbetslösa?
          </note>
          <note type="speaker">
            Anf. 219 TERESA CARVALHO (S) replik:
          </note>
          <note>
            Herr talman! Det finns framför allt en stor och väsentlig skillnad
            mellan den politik som du företräder och den politik som jag försökte
            spegla i mitt anförande. Det handlar främst om synen på människor,
            inte minst synen på människor som långvarigt har varit utan arbete.
          </note>
          <note>
            Jag noterar att medan ni förespråkar att människor ska kastas
            ut i socialbidragsberoende , eftersom ni förespråkar att man ska
            fortsätta med de utförsäkringar som ni har infört , vill vi, till
            skillnad från er, se till att människor ska ha en värdig sjukersättning
            när de är sjuka.
          </note>
          <note>
            Men om man kan arbeta ska man naturligtvis arbeta, och man ska
            få meningsfulla åtgärder – inte fas 3 och andra passiva pysselsättningar.
            Det ska vara utbildning och åtgärder som leder till arbete. Den
            som kan arbeta ska arbeta, men den som är sjuk ska också få ett
            mänskligt och värdigt liv under den tid man är sjuk.
          </note>
          <note type="speaker">
            Anf. 220 HANIF BALI (M) replik:
          </note>
          <note>
            Herr talman! Min fråga handlade inte om vilka åtgärder ni vill
            vidta. Min fråga handlade om huruvida ni kommer att vilja förtidspensionera,
            gömma och glömma människor i olika bidragssystem så att de inte
            klassificeras som arbetslösa. Det var det som var min fråga. Den
            gällde inte vilka ersättningar de ska få och inte vilka ersättningsmodeller
            eller plusjobb ni vill placera människor i.
          </note>
          <note>
            Kommer ni att räkna dem som arbetslösa, eller kommer ni att gömma
            dem och g lömma dem i olika bidragssystem som ni tidigare har
            gjort?
          </note>
          <note type="speaker">
            Anf. 221 TERESA CARVALHO (S) replik:
          </note>
          <note>
            Herr talman! Mitt enkla svar på frågan är just att den som är
            sjuk också ska ha rätt till en värdig tillvaro under den tid man
            är sjuk. Men den som kan arbeta ska naturligtvis få all hjälp
            och allt stöd att ta sig ut på arbetsmarknaden , oavsett om man
            tidigare har haft en sjukdomsproblematik eller inte.
          </note>
          <note>
            Den som kan arbeta ska få stöd och hjälp att komma ut i arbetslivet,
            men den som är sjuk ska inte kastas ut i fattigdom. Det kommer
            inte att bidra till att man blir frisk och klarar av att försörja
            sig själv på arbetsmarknaden.
          </note>
          <note type="speaker">
            Anf. 222 FREDRIK SCHULTE (M) replik:
          </note>
          <note>
            Herr talman! Jag vill börja med att upplysa Teresa Carvalho om
            att ni inte höjer ersättningen i sjukpenningen. Den ligger kvar
            på samma nivå som när vi styrde.
          </note>
          <note>
            Jag kan tycka att ditt anförande var bra, och jag kan hålla med
            om mycket. Jag tror att vi alla delar beskrivningen av att det
            blir allt färre jobb inom industrin och att vi kommer att behöva
            fler jobb i den kunskapsintensiva näringen. Därför är utbildning
            det absolut mest centrala.
          </note>
          <note>
            Men alla människor kan inte eller vill inte utbilda sig, bli
            akademiker och bege sig in i den kunskapsintensiva näringen. Det
            måste finnas en arbetsmarknad för alla; det tycker vi i Moderaterna.
            Alla behövs. Då gäller det att skapa även enklare jobb och jobb
            som man använder sina händer för att fullgöra. Då måste det också
            löna sig att arbeta, för de här jobben är inte alltid så himla
            kul. Det är inte alltid man får drömjobbet, och då kanske man
            måste ta ett jobb som inte var det man hade drömt om. Om det inte
            lönar sig att arbeta kommer många människor att välja utanförskap
            i stället. Er främsta satsning är höjda bidrag. Hur skapar det
            fler jobb?
          </note>
          <note type="speaker">
            Anf. 223 TERESA CARVALHO (S) replik:
          </note>
          <note>
            Herr talman! Det kom en fråga där på slutet, i alla fall. För
            att backa tillbaka till det anförande som jag höll inledningsvis,
            och som Fredrik Schulte begärde replik på, menar jag att den kanske
            viktigaste insats som vi behöver göra nu på arbetsmarknaden handlar
            just om det utbildningspolitiska området. Vi behöver integrera
            det med jobbpolitiken, för jag är fullständigt övertygad om att
            det är efter de utbildningspolitiska investeringarna som också
            andra jobb följer. Det gäller inte minst i tjänstesektorn, som
            jag också nämnde i mitt anförande.
          </note>
          <note>
            Vi ska underlätta på många sätt för unga och andra att ta sig
            in på arbetsmarknaden. Men de sänkta arbetsgivaravgifterna, exempelvis,
            som den förra regeringen genomförde har inte bidragit till en
            lägre arbetslöshet. Arbetslösheten var högre när regeringen avgick
            än när den tillträdde och genomförde dessa förändringar. Vi vill
            använda pengarna på ett effektivare sätt.
          </note>
          <note type="speaker">
            Anf. 224 FREDRIK SCHULTE (M) replik:
          </note>
          <note>
            Herr talman! Jag noterar att Teresa Carvalho inte svarar på frågan.
            Vi är alla överens om att vi behöver satsa på utbildning och att
            vi behöver utveckla Sverige som kunskapsnation. Men med de Amsåtgärder
            som ni föreslår kan man inte som arbetslös utan gymnasieexamen
            knalla in på Arbetsförmedlingen, få ett Amsjobb och sedan helt
            plötsligt bli sjuksyrra. Det krävs reguljär utbildning.
          </note>
          <note>
            Det jag frågade var: Hur skapar vi en arbetsmarknad för alla
            om man höjer skatterna på servicesektorn och samtidigt höjer bidragen
            så att det inte är någon som intresserar sig för att ta de här
            jobben? Det kanske inte är så roliga jobb, men de skapar en arbetsmarknad
            för alla.
          </note>
          <note type="speaker">
            Anf. 225 TERESA CARVALHO (S) replik:
          </note>
          <note>
            Herr talman! Det kanske viktigaste vi behöver göra för att säkerställa
            att människor har tillgång till reguljär utbildning för att kunna
            bli sjuksyrra och annat som du gav exempel på är just att investera
            i fler platser inom vuxenutbildning, yrkeshögskola, högskola och
            universitet.
          </note>
          <note>
            Men vi behöver också reformera Arbetsförmedlingens sätt att arbeta
            så att de har möjlighet att erbjuda alla som kommer dit aktiva
            insatser. Det ska inte vara så mycket av fas 3 och andra pysselsättningsåtgärder,
            som den föregående regeringen blev expert på.
          </note>
          <note>
            (Applåder)
          </note>
          <note type="speaker">
            Anf. 226 FREDRIK SCHULTE (M):
          </note>
          <note>
            Herr talman! Detta debattavsnitt handlar om jobb och tillväxt.
            Jag tycker att det är den absolut viktigaste frågan i politiken.
            Jobb är viktigt därför att det är en förutsättning för att människor
            ska stå på egna ben, ha makt över sin egen vardag, kunna forma
            sitt liv efter eget sinne, få möjligheter att tjäna pengar genom
            sitt arbete och förverkliga sina drömmar.
          </note>
          <note>
            Det är också viktigt därför att det är genom jobb och tillväxt
            som vi bygger välstånd och innovation. Alla de tekniska innovationer
            som vi i dag har och som hjälper och underlättar vår tillvaro
            och all den medicinska och teknologiska utveckling och så vidare
            som vi har skapat under de senaste 50 åren och som har förändrat
            hela samhället har kommit till tack vare jobb och tillväxt.
          </note>
          <note>
            Inte minst är jobb och tillväxt så centralt därför att det är
            det som bygger välfärden. Det är genom att människor arbetar och
            genom att ekonomin växer som vi inbringar pengar genom skatter
            för att kunna satsa på skola, vård och omsorg.
          </note>
          <note>
            Just eftersom dessa frågor är så centrala är det ofta så att
            politiker i valrörelser lovar fler jobb. Det är ingenting nytt.
            Detta har politiker ända sedan demokratins införande lovat, och
            det har härskare, kungar och diktatorer lovat sedan pyramidernas
            tid. Man har lovat fler jobb, fler möjligheter och fler framtidsutsikter
            för alla.
          </note>
          <note>
            Napoleon sade: Jag ska lösa jobbfrågan genom att anställa mina
            mannar för att gräva vallgravar, och s edan ska de få gräva igen
            dem. Men d et är inte så man löser välståndsproblemet. Det gör
            man inte genom att anställa människor i låtsasjobb för att utföra
            en låtsasåtgärd, utan det sker genom människors uppfinningsrikedom,
            genom handel och genom att människor agerar på fria marknader.
            Det är det som gör att vi skapar jobb – inte bara jobb för syns
            skull utan jobb som också bidrar till att göra samhället bättre.
            Det är riktiga jobb.
          </note>
          <note>
            Hans Rothenberg sade tidigare att det handlar om att människor
            vill framåt. Politikens roll måste då vara att skapa förutsättningar,
            underlätta och hjälpa till i den processen.
          </note>
          <note>
            Nu är vi på väg i en riktning som är den motsatta. Nu är vi på
            väg tillbaka till 70-talet – tillbaka till en enorm tilltro till
            politikens makt. Det är inte människors egen initiativförmåga,
            skapande kraft och innovation som ska skapa framtidens välfärd,
            enligt den nya re geringen och socialdemokratin, utan det ska
            ske genom traineejobb, extrajobb, plusjobb eller vad det nu än
            är som Socialdemokraterna just för stunden väljer att kalla de
            här Amsåtgärderna. De t ä r mycket som Napoleons jobb: gräva gropar
            och sedan gräva igen dem. Det här är inte riktiga jobb, som bidrar
            till välståndets utveckling.
          </note>
          <note>
            Det är inte genom marknadsdriven kreativitet och konkurrens och
            genom att idéer och affärsidéer bryts på en marknad, utan det
            är genom möten mellan industrikanslerer och innovationsråd som
            den nya regeringen föreställer sig att jobben kommer. Det är inte
            genom arbete och genom att uppmuntra till arbete och företagande
            som den nya regeringen vill bygga Sverige, utan det är genom massiva
            bidragshöjningar så att det inte ska löna sig att arbeta.
          </note>
          <note>
            Det är fel väg att gå för Sverige. Därför har vi i Alliansen
            lagt fram en budget som fortsätter på den inslagna väg som vi
            har följt de senaste åtta åren där det ska löna sig bättre att
            arbeta och löna sig bättre att driva företag.
          </note>
          <note>
            (Applåder)
          </note>
          <note type="speaker">
            Anf. 227 VERONICA LINDHOLM (S) replik:
          </note>
          <note>
            Herr talman! Vi har hört Fredrik tala om låtsasjobb. Jag skulle
            vilja ställa en kort och enkel fråga. Vad tycker du att fas 3
            är, Fredrik? Tycker du att det är ett riktigt jobb?
          </note>
          <note type="speaker">
            Anf. 228 FREDRIK SCHULTE (M) replik:
          </note>
          <note>
            Herr talman! Nej, fas 3 är ett alldeles utmärkt exempel på ett
            så kallat låtsasjobb. Vi har aldrig påstått att fas 3 är någonting
            annat. Vi marknadsför tydligt att fas 3, eller sysselsättningsfasen
            som vi kallar det, handlar om att arbetsträna människor som står
            långt ifrån arbetsmarknaden.
          </note>
          <note>
            Vi lever inte i en föreställningsvärld där det som vi politiker
            fattar beslut om, där program som vi skapar och där människor
            får gå skulle vara jobb. Att det skulle vara jobb är er syn på
            verkligheten. För oss är det arbetsträning för människor som har
            kommit ur fas i livet.
          </note>
          <note>
            Jag kan berätta om en nära släkting till mig som blev arbetslös.
            Han fick dåligt självförtroende, slutade höra av sig och slutade
            lämna lägenheten. Han mådde psykiskt dåligt, och det blev en nedåtgående
            spiral som ledde till att han inte kom upp på morgonen. Han låg
            och sov dagarna i ända och mådde psykiskt dåligt.
          </note>
          <note>
            Sysselsättningsfasen har i liknande fall syftat till att arbetsträna
            tillbaka. Vi lever alltså inte i någon föreställning att det är
            jobb.
          </note>
          <note type="speaker">
            Anf. 229 VERONICA LINDHOLM (S) replik:
          </note>
          <note>
            Herr talman! Jag vill tacka Fredrik Schulte för svaret. Det är
            kul att vi är rörande överens om synen på fas 3.
          </note>
          <note>
            Det som är otroligt spännande är att ni har drivit det här så
            hårt och som en framgångsfaktor med 300 000 nya jobb. Hur många
            av de 300 000 nya jobben är fas 3-jobb? Hur många är visstidsanställningar?
            Hur många av de 300 000 nya jobben är riktiga jobb, en fast heltidsanställning?
            Det finns inte ens en kartlagd undersökning eller kartlagda fakta
            över hur många riktiga jobb det är i verkligheten.
          </note>
          <note type="speaker">
            Anf. 230 FREDRIK SCHULTE (M) replik:
          </note>
          <note>
            Herr talman! Jag skulle rekommendera Veronica Lindholm att gå
            in på en hemsida som heter www.scb.se. De gör en arbetskraftsundersökning
            varje månad där man kan se väldigt tydligt vad som är arbetsmarknadspolitiska
            åtgärder, till exempel fas 3, vad som är reguljär sysselsättning
            och hur många timmar de som arbetar har arbetat. När man pratar
            om sysselsättningen – nu kan jag ta lite fel på siffrorna – ska
            man ha jobbat minst tio timmar per vecka.
          </note>
          <note>
            Det är bara att gå in där och kolla så kan man se hur det ligger
            till.
          </note>
          <note type="speaker">
            Anf. 231 ANETTE ÅKESSON (M):
          </note>
          <note>
            Herr talman! Jag vill lyfta fram frågan om välfärdens långsiktiga
            finansiering, det vill säga hur vi i Sverige om 10–20 år ska klara
            av att driva den skola för våra barn, den omsorg för våra äldre
            och den sjukvård för dem som behöver det som vi alla önskar.
          </note>
          <note>
            Vi vet alla att demografin innebär utmaningar. Från 2020-talets
            mitt börjar vi 60-talister gå i pension. De lika stora kullarna
            med 40-talister kommer då att vara i en ålder med än större behov
            av sjukvård och omsorg. Samtidigt finns det färre personer som
            ska försörja sig själva, de äldre och barnen.
          </note>
          <note>
            Men demografin i sig är inte utmaningen. Det är standardförbättringarna.
            Vi kommer nämligen att kräva motsvarande bättre standard inom
            skolan, vården och omsorgen som i samhället i stort. Fler timmar
            kommer att behöva arbetas, men även ökad effektivitet i verksamheterna
            kommer att behövas. Vi vet också att hushållen kommer att ha bättre
            ekonomi samt att Sverige inte kan fortsätta höja skatterna. Vi
            har redan ett högt skattetryck och måste vara konkurrenskraftiga
            jämfört med andra länder. Vi har nu några år på oss att förbereda
            samhället för kommande utmaningar.
          </note>
          <note>
            Vad gjorde Alliansen? Jag vill lyfta fram tre av Alliansens många
            reformer.
          </note>
          <note>
            Arbetslinjen var ett stort reformpaket med totalt fokus på jobben,
            både på utbudssidan och på efterfrågesidan, genom bland annat
            jobbskatteavdrag, sänkta arbetsgivaravgifter för unga och äldre
            samt bättre villkor för företagen. Tack vare arbetslinjen skapades
            mer än 300 000 nya jobb i Sverige, trots finanskris.
          </note>
          <note>
            När det gäller socialförsäkringsreformen var svenskarna världens
            friskaste folk men samtidigt världens mest sjukskrivna. Det kan
            helt enkelt inte vara ekonomiskt fördelaktigare att inte arbeta
            än att göra det. Alla som kan behöver bidra till vårt samhälle.
          </note>
          <note>
            Lagen om valfrihet, LOV, öppnar för ökad valfrihet exempelvis
            inom hemtjänst. Den som har hemtjänst kan välja vem som kommer
            hem till en. Dessutom tvingas kommunerna styra upp sina kostnader.
            När man får svart på vitt att den egna hemtjänsten är väsentligt
            dyrare per timme än grannkommunens, som har lika bra kvalitet,
            måste man jobba på ett annat sätt. Kommuner som har infört LOV
            har ökat sin effektivitet på det sättet.
          </note>
          <note>
            Sammantaget bidrar Alliansens olika reformer till att förbereda
            Sverige för 2020-talet. Vad gör då Socialdemokraterna?
          </note>
          <note>
            De lägger fram en budget som med precision hotar dessa reformer.
            De går till och med så långt att det i budgeten uttalas att de
            skatteförslag som läggs fram har negativa effekter på jobben och
            tillväxten. Och de kommer inte med nya fräscha förslag.
          </note>
          <note>
            Min slutsats är att Sverige inte har råd att slösa bort denna
            mandatperiod. Det är de som är allra svagast om 10–20 år som kommer
            att drabbas när kommunerna då tvingas till radikala nedskärningar
            om vi inte förbereder oss nu. De som har det gott ställt kommer
            att klara sig när det egna ansvaret ökar. Det som vi borde diskutera
            är på vilket sätt vi ska förbereda oss. Ska var och en betala
            mer? Eller ska vi minska det offentliga åtagandet?
          </note>
          <note>
            Alla politiska förslag på nationell nivå borde ha fokus på att
            stärka landet för att klara skolan, vården och omsorgen om 10–20
            år. Med en långsiktig konsekvensbeskrivning av S och MP:s budget
            hade det varit tydligt att de tyvärr inte tar ansvar för landet
            långsiktigt. Det är allvarligt.
          </note>
          <note type="speaker">
            Anf. 232 JOHANNA HARALDSSON (S):
          </note>
          <note>
            Herr talman! De unga är de som i störst utsträckning jobbar under
            osäkra anställningsförhållanden. De blir slit- och slängvaror
            på arbetsmarknaden. Alliansen öppnade för ännu fler otrygga jobb
            när de röstade igenom lagen om allmän visstidsanställning, där
            arbetsgivaren inte ens behöver ange varför det är en tidsbegränsad
            anställning.
          </note>
          <note>
            När många människor arbetar under förhållanden med osäkra anställningar
            som kan staplas på varandra skapas en tyst arbetsmarknad, ett
            tyst arbetsliv. Vem vågar protestera mot en dålig arbetsmiljö
            när man kan bytas ut i morgon? Personer med osäkra anställningar
            är dessutom sjukare och drabbas oftare av olyckor på arbetsplatsen.
          </note>
          <note>
            Bland ungdomar har mer än hälften av de anställda en tidsbegränsad
            anställning. Med en otrygg anställning är det svårt att flytta
            hemifrån, bli vuxen, få ett hyreskontrakt eller ta ett lån på
            banken. Livet kan liksom aldrig riktigt börja.
          </note>
          <note>
            Vi socialdemokrater tror på ungas förmåga och vill att de ska
            ha friheten att växa upp och skapa ett eget liv. Inte ens efter
            kritik från EU har Alliansen velat rensa upp bland anställningsformerna.
            Nu har arbetsmarknadsministern tagit på sig uppgiften att se till
            att skapa ett tryggare arbetsliv. Det är jag oerhört glad över.
            Jag ser fram emot de reformer som bara en socialdemokratiskt ledd
            regering har viljan att genomföra.
          </note>
          <note>
            Jag är nyfiken på hur Alliansen, som tidigare inte har velat
            göra någonting åt otryggheten på arbetsmarknaden och som dessutom
            har velat späda på den, kommer att ställa sig till förändringarna.
            Kommer de att fortsätta hävda att ungdomar gör sig bäst som slit-
            och slängvaror på arbetsmarknaden där företagens kortsiktighet
            premieras? Ska ungdomar verkligen betala hela notan för de svenska
            företagens flexibilitet? Eller ställer de upp på att unga ska
            ha möjlighet att skapa ett eget liv och få en bättre arbetsmiljö?
          </note>
          <note>
            När vi framför att vi vill skapa bättre villkor på arbetsmarknaden
            ställs det ofta emot att det väl är bättre att ha ett jobb med
            dåliga villkor än inget jobb alls. Det finns ingen motsättning
            mellan bra villkor och fler jobb.
          </note>
          <note>
            Under åren som Alliansen har styrt har anställningstryggheten
            försämrats, Arbetsmiljöverket har fått mindre resurser, a-kassan
            har försämrats och arbetsgivaravgifterna för unga har sänkts.
          </note>
          <note>
            Men arbetslösheten är fortfarande hög och då speciellt bland
            ungdomar. Det verkar som att sambandet mellan sämre villkor och
            fler jobb är väldigt svagt. Då tycker jag att vi ska fråga oss
            hur vi vill ha det. Vilka villkor vill vi ha på arbetsmarknaden?
            Jag tycker inte att valet är så svårt. Jag vill ha fria och trygga
            människor som tillåts växa och som kan vara med och förbättra
            sina arbetsplatser. Unga människor ska rustas för framtidens jobb
            med kunskap och kompetens. Sverige ska konkurrera med kunskap,
            inte med sämre villkor.
          </note>
          <note>
            Jag är övertygad om att ungdomar har väldigt mycket att tillföra
            företagen med nya idéer, nya kunskaper och faktiskt ett jäkla
            driv.
          </note>
          <note>
            (Applåder)
          </note>
          <note type="speaker">
            Anf. 233 HANS ROTHENBERG (M) replik:
          </note>
          <note>
            Herr talman! Det var en intressant odyssé över det stora problemet
            att få ungdomar i arbete. Jag tycker att det hade varit intressant
            om Johanna Haraldsson hade givit några som helst recept på hur
            det skulle gå till.
          </note>
          <note>
            Det var en exposé över olika problem. Ett problem var uppenbarligen
            att det skulle vara billigare att anställa ungdomar. Jag undrar:
            På vilket sätt hindrar det ungdomar att få jobb när man gör det
            billigare att anställa ungdomar? Jag skulle också vilja fråga:
            På vilket sätt blir det lättare för ungdomar att få jobb om man
            höjer prislappen för att anställa ungdomar?
          </note>
          <note>
            Det tycker jag att det är ganska viktigt att man ger svar på
            när man samtidigt målar upp en bild av att det är så nattsvart.
          </note>
          <note type="speaker">
            Anf. 234 JOHANNA HARALDSSON (S) replik:
          </note>
          <note>
            Herr talman! Även om det har varit billigare att anställa ungdomar
            så är ungdomsarbetslösheten väldigt hög, och det är detta som
            jag angriper när jag säger att man har försämrat villkoren på
            arbetsmarknaden. A-kassan har sänkts. Trots att man har sänkt
            arbetsgivaravgiften för unga har det inte skapat fler jobb. Det
            är det som jag angriper. Därför ser jag det inte som något problem
            att man använder de pengarna i stället för att utbilda och rusta
            ungdomar för de jobb som växer fram.
          </note>
          <note type="speaker">
            Anf. 235 HANS ROTHENBERG (M) replik:
          </note>
          <note>
            Herr talman! Att det inte har skapats tillräckligt många jobb
            för ungdomar, ska det vara ett skäl till att göra det dyrare och
            därmed ännu svårare för ungdomar att få arbete?
          </note>
          <note>
            Ni har fyra år på er för att utveckla denna logik. Men de ungdomar
            som i dag står utanför Arbetsförmedlingens dörr, som skickar i
            väg flera ansökningar om dagen , är nog inte nöjda med de svaren.
            Vad ska man göra för att ungdomar ska få jobb, annat än att göra
            det dyrare att anställa dem?
          </note>
          <note type="speaker">
            Anf. 236 JOHANNA HARALDSSON (S) replik:
          </note>
          <note>
            Herr talman! Precis som jag sade tidigare vill vi satsa på utbildning
            av ungdomar, till exempel med traineejobben som vi har pratat
            om , där utbildning och arbete kombineras. Vi vill också ha fler
            platser på högskolan. Det är viktigt att man har kunskap och kompetens
            som driver utvecklingen i företagen framåt.
          </note>
          <note type="speaker">
            Anf. 237 EMILIA TÖYRÄ (S):
          </note>
          <note>
            Herr talman! Jag skulle egentligen inte ha stått här i dag. En
            söndag för två år sedan – den 4 november 2012 – åkte jag in i
            gruvan där jag jobbade för att lasta ett malmtåg. Det var tur
            att det var jag som åkte in. Jag råkade ut för någonting som kallas
            för överhalning. Det som jag i dag minns av händelsen är att fönstret
            i kuren där jag satt för att lasta tåget for in, och kuren fylldes
            med malmmylla.
          </note>
          <note>
            Jag skulle lasta en malmvagn som rymmer 100 ton malm. In i kuren
            kom motsvarande det som får plats i två malmvagnar. Jag hann ut.
            Det var en fråga om sekunder, men jag hann ut. Jag var vid det
            här tillfället 27 år gammal. Skulle min 62-åriga arbetskamrat
            ha klarat det? Skulle han ha hunnit ut? Jag frågade honom, och
            han trodde inte det.
          </note>
          <note>
            Herr talman! Jag önskar att min historia hade varit något unikt,
            att folk skulle ha hajat till när jag berättade den. Det gör de
            inte. De berättar i stället sina egna historier. De berättar om
            den gången som de eller någon de känner höll på att råka illa
            ut. De berättar om den gången då någon de känner råkade illa ut.
            De berättar om den förälder som inte kom hem till sina barn. De
            berättar om den partner som inte kom hem till sin kära.
          </note>
          <note>
            Herr talman! Vi har under den senaste tiden gått åt fel håll
            när det gäller olyckor och dödsfall på arbetsplatserna. Med den
            satsning som vi nu vill göra på Arbetsmiljöverket kommer vi förhoppningsvis
            att kunna vända den här trenden. Vi måste vända trenden. Med specifika
            satsningar på re ­ gionala skyddsombud kommer brister i arbetsmiljön
            att kunna åtgärdas i ett tidigt skede, innan man råkar ut för
            tillbud eller ännu värre: olyckor.
          </note>
          <note>
            Herr talman! Jag hoppas att berättelser som min kommer att vara
            just det så småningom, alltså berättelser om en tid som flytt.
            Det är dags för nolltolerans när det gäller dödsolyckor på arbetsplatserna.
          </note>
          <note>
            (Applåder)
          </note>
          <note type="speaker">
            Anf. 238 KALLE OLSSON (S):
          </note>
          <note>
            Herr talman! Vad kan vara viktigare än att ingjuta en känsla
            hos våra unga att det finns en plats för dem, att de är behövda?
            I dag är det tyvärr många som upplever motsatsen, att det inte
            finns någon plats, att det inte finns någon som efterfrågar deras
            kunskaper, erfarenhet och kreativitet.
          </note>
          <note>
            Vi vet att människor som inleder sitt vuxenliv med en längre
            period av arbetslöshet riskerar att få en lägre livsinkomst och
            utsätts för en större risk för ohälsa och social utsatthet.
          </note>
          <note>
            För varje månad som arbetslös försvåras chanserna att få ett
            arbete. För varje månad minskar också självkänslan. Utan arbete
            ingen bostad, ingen möjlighet att planera för framtiden. Man hamnar
            i en negativ spiral , och i värsta fall ger man upp.
          </note>
          <note>
            Den kanske viktigaste åtgärden för att pressa tillbaka arbetslösheten
            bland unga är tidiga insatser i skolan. De som i dag befinner
            sig i utanförskap är inte betjänta av ökad lärartäthet på lågstadiet.
            Vad de behöver är insatser här och nu utgående från deras situation.
          </note>
          <note>
            I den budgetproposition som nu ligger på riksdagens bord finns
            ett antal åtgärder som syftar till att unga arbetslösa ska komma
            i jobb, utbildning eller praktik. Utgångspunkten är att vi måste
            agera snabbt. I dag är 128 000 ungdomar registrerade som arbetslösa.
            Visserligen är det inte alla som sitter fast i en svår arbetslöshet,
            men den grupp som har det allra tuffast – de långtidsarbetslösa
            – har tredubblats sedan 2007.
          </note>
          <note>
            Vi hörde tidigare i dag arbetsmarknadsminister Ylva Johansson
            redovisa att 30 000 unga har varit arbetslösa i sex månader eller
            längre.
          </note>
          <note>
            Herr talman! Den förda politiken för att bekämpa ungdomsarbetslösheten
            har inte fungerat. Därför är det förvånande att oppositionen inte
            tycks beredd att ompröva sin politik, utan man framhärdar – nu
            senast i sin budgetmotion – med en strategi som har nått vägs
            ände.
          </note>
          <note>
            Nu är det allas vårt ansvar att i ljuset av det utanförskap som
            följer av tilltagande arbetslöshet vara öppna för nya lösningar,
            särskilt när det har visat sig att de gamla inte har fungerat.
          </note>
          <note>
            Vi får aldrig ge upp om de unga. Offensiva åtgärder krävs. Det
            är dags att förverkliga målet att ingen ung ska behöva gå arbetslös
            i mer än 90 dagar. Att studera, arbeta eller en kombination av
            båda måste vara bättre än den passivitetslinje som hittills har
            rått.
          </note>
          <note>
            Faktum är att i många av landets kommuner arbetar man redan med
            modeller liknande den som finns i budgetpropositionen. Exempel
            finns från såväl borgerligt som socialdemokratiskt styrda kommuner
            där unga arbetslösa under ett år får praktisera och prova ett
            yrke.
          </note>
          <note>
            Vi som har fått förtroende att sitta i denna riksdag har ett
            ansvar att tillsammans arbeta för att alla unga ska få chansen
            att uppleva känslan av att vara behövd, att deras kunskap är efterfrågad.
            Historiens dom kommer att bli hård om vi fortsätter att låta tusentals
            unga gå ut i vuxenlivet som arbetslösa.
          </note>
          <note>
            (Applåder)
          </note>
          <note>
            Klimat och miljö
          </note>
          <note type="speaker">
            Anf. 239 CECILIE TENFJORD-TOFTBY (M):
          </note>
          <note>
            Herr talman! Alliansens energipolitik har med stor framgång stått
            på tre ben: vattenkraft, kärnkraft och nya förnybara energikällor.
            Det är en solid grund som säkrar både dagens och framtidens elproduktion
            till konkurrenskraftiga priser och till förmån för klimatet.
          </note>
          <note>
            Alliansens energiöverenskommelse und erstryker vikten av vattenkraft
            och öppnar upp för att byta ut de tio befintliga kärnkraftsreaktorerna
            mot nya, moderna och i grundkonstruktionen säkrare kärnkraftsreaktorer
            än de befintliga. Alliansen energipolitik har gett förutsättningar
            för att ny förnybar elproduktion har vuxit fram i en utsträckning
            som vi inte tidigare sett.
          </note>
          <note>
            Resultatet av Alliansens energipolitik är att vi har ett robust
            och effektivt elsystem och att Sverige som enda land i EU i dag
            inte bara når upp till utan överträffar EU:s 2020-mål om minst
            49 procent förnybar el i systemet.
          </note>
          <note>
            Herr talman! Alliansen har genom en väl genomtänkt energipolitik
            säkrat el till konkurrenskraftiga priser för vår viktiga industri.
            För ett exportberoende land som Sverige är alla höjningar av produktionskostnaderna
            ett reellt hot mot företag och jobb. Regeringen hotar nu företagen
            med en skattechock på 30 miljarder kronor. En del av skattehöjningarna
            är en höjd effektskatt på kärnkraften, detta i tillägg till politiskt
            motiverade höjda krav på kärnkraftssäkerheten.
          </note>
          <note>
            Till en början kommer det att driva upp elpriset. På lite längre
            sikt kan det på grund av dålig lönsamhet leda till en förhastad
            stängning av i dag säkra och väl fungerande kärnkraftsreaktorer.
            Försämrad konkurrenskraft för industrin blir resultatet och med
            det minskad investeringsvilja. Vi kommer att i allt större utsträckning
            få se svenska jobb försvinna utomlands. Detta kommer inte heller
            att gynna klimatet , då de länder som industrin försvinner till
            inte nödvändigtvis har de klimatmål som Sverige har.
          </note>
          <note>
            Herr talman! Forskare från Institutet för Näringslivsforskning
            bedömer att en stängning av de två äldsta och minsta reaktorerna
            i Oskarshamn skulle höja elpriset med 3,6 procent. Om även Ringhals
            1 stängdes skulle priserna öka med 10 procent. Redan en 4-procentig
            ökning skulle enligt IFN:s bedömning få betydande konsekvenser
            för vår elintensiva industri.
          </note>
          <note>
            Tidigare gruppledare för Socialdemokraterna och nuvarande näringsminister
            Mikael Damberg har vid upprepade tillfällen i riksdagens kammare
            sagt att Socialdemokraterna aldrig kommer att medverka till att
            skada den svenska industrins konkurrenskraft genom en förhastad
            stängning av kärnkraften.
          </note>
          <note>
            Herr talman! Innan regeringens nya energi- och klimatpolitik
            resulterar i just en förhastad stängning av kärnkraften bör därför
            regeringen ta fram en konsekvensbeskrivning av hur detta kommer
            att påverka industrins konkurrenskraft och med det även våra svenska
            jobb och vår välfärd.
          </note>
          <note type="speaker">
            Anf. 240 JENS HOLM (V) replik:
          </note>
          <note>
            Herr talman! Jag tackar Cecilie Tenfjord-Toftby för hennes anförande.
            Tyvärr var det inte särskilt klargörande vad gäller Moderaternas
            kommande miljö- och klimatpolitik. Jag har studerat den budgetmotion
            som Moderaterna tillsammans med de andra borgerliga partierna
            nyligen lagt fram, och jag försöker ur den budgetmotionen läsa
            hur klimatpolitiken skulle bli bättre med en borgerlig politik.
          </note>
          <note>
            Det är så ställt i Sverige att vi har 16 miljökvalitetsmål. Med
            nuvarande politik och nuvarande målsättningar, styrmedel, kommer
            vi inte att nå 14 av de 16 miljömålen. Det har den borgerliga
            regeringen konstaterat tidigare i sina budgetar. Det handlar i
            praktiken om hela den svenska miljön – frisk luft, biologisk mångfald,
            klimatet, tillståndet i havet, våra skogar och så vidare. När
            jag tittar i de borgerliga partiernas budgetmotion ser jag neddragningar
            på det här viktiga området med 1 ½ miljard kronor redan nästa
            år och sedan med 1,7 och 1,8 miljarder kronor de kommande åren.
          </note>
          <note>
            På vilket sätt, Cecilie, stärker dessa neddragningar arbetet
            med att nå våra miljömål i Sverige?
          </note>
          <note type="speaker">
            Anf. 241 CECILIE TENFJORD-TOFTBY (M) replik:
          </note>
          <note>
            Herr talman! Förlåt mig, men jag förstår det så att replikerna
            ska handla om det anförande som jag just har hållit. Mitt anförande,
            herr talman, handlade om konsekvenserna för den svenska industrin,
            för de svenska jobben, om vi stänger ned 40 procent av den elproduktion
            som vi har i Sverige i dag.
          </note>
          <note>
            Jag kommer gärna tillbaka och håller ett anförande om den svenska
            klimat- och miljöpolitiken och våra viktiga miljömål, men just
            det här anförandet, herr talman, handlade inte om de frågor jag
            nu fick. Det handlade om konsekvenserna för den svenska elintensiva
            industrin och för våra svenska företag när den nya regeringen
            i tillägg till alla andra skatter lägger en skattechock även på
            elsidan. Det kommer att få konsekvenser för våra industrier, för
            våra företag och för våra jobb.
          </note>
          <note type="speaker">
            Anf. 242 JENS HOLM (V) replik:
          </note>
          <note>
            Herr talman! Jag noterar att företrädaren för det största oppositionspartiet
            inte vill svara på frågan vad man har för politik för att nå Sveriges
            miljökvalitetsmål, detta i en debatt som handlar om Sveriges miljö-
            och klimatpolitik. Det, Cecilie Tenfjord-Toftby, tycker jag är
            ett underbetyg.
          </note>
          <note>
            Du nämnde klimatet. Då kan du väl berätta för oss på vilket konkret
            sätt, utifrån den budgetmotion som ni har presenterat, er politik
            kommer att bidra till att minska klimatutsläppen snabbare än den
            politik som har lagts fram av den rödgröna regeringen.
          </note>
          <note type="speaker">
            Anf. 243 CECILIE TENFJORD-TOFTBY (M) replik:
          </note>
          <note>
            Herr talman! Alliansen har en väl sammanhållen energi- och klimatpolitik.
            Om vi i dag är överens om att klimathotet är det största hotet
            någonsin mot vårt jordklot måste vi samtidigt kunna se att elproduktionen
            i Sverige i dag är till mer än 50 procent förnybar. Vi har en
            kärnkraftsproduktion som jag förstår är fossil, men om man tittar
            till klimatperspektivet är en kärnkraftsproduktion så mycket bättre
            än alternativen, som skulle kunna vara kolkraft importerad från
            Tyskland eller gaskraft importerad från Danmark. Alliansens klimatpolitik
            är bra.
          </note>
          <note type="speaker">
            Anf. 244 LISE NORDIN (MP) replik:
          </note>
          <note>
            Herr talman! Jag reagerar när jag hör Cecilie Tenfjord-Toftby
            säga att regeringen har genomfört en ”politiskt motiverad höjning
            av säkerhetskraven” och syftar då på kärnkraftverken. Är det den
            synen Moderaterna har vad gäller kärnkraftssäkerhet? Anledningen
            till att den nuvarande regeringen vill höja säkerhetskraven är
            förstås att vi anser att man inte kan kompromissa med kärnkraftens
            säkerhet.
          </note>
          <note>
            Jag tycker att det är viktigt att i energidebatten göra en omvärldsanalys,
            att titta på vad som händer i vår omvärld. Vi ser att förnybar
            energi är det som byggs ut snabbast. Det byggs ut snabbare än
            både den fossila energin och kärnkraften. Kärnkraften är på tillbakagång.
            Det stängs ned fler kärnkraftsreaktorer i världen än det byggs
            n ya. Det beror förstås på att kärnkraften är dyr. Rent konkurrensmässigt
            är det i dag klokast att bygga ut den förnybara energin.
          </note>
          <note>
            De försök som finns i Europa att bygga ny kärnkraft visar att
            priset på ny kärnkraft är ungefär 1 krona per kilowattimme. I
            Sverige bygger vi vindkraft för halva den kostnaden. Min fråga
            blir: Varför vill Moderaterna bygga ny kärnkraft i Sverige som
            är dubbelt så dyr som ny vindkraft?
          </note>
          <note type="speaker">
            Anf. 245 CECILIE TENFJORD-TOFTBY (M) replik:
          </note>
          <note>
            Herr talman! Inte heller Lise Nordin talar om det som jag talade
            om i mitt anförande, nämligen konsekvenserna för våra industrier
            vid en förhastad stängning av den nuvarande kärnkraften i Sverige.
          </note>
          <note>
            Jag tycker att det är jättebra att det förnybara byggs ut. Som
            jag också sade i mitt huvudanförande har den tidigare regeringens
            energi- och miljöpolitik lett till att det skett en utbyggnad
            av förnybar elproduktion i en högre takt än vi någon gång sett
            tidigare.
          </note>
          <note>
            Utmaningen för den svenska industrin och det svenska elsystemet
            är att se till att bibehålla konkurrenskraften under en övergångsperiod.
            Därför efterfrågade jag i mitt huvudanförande en konsekvensanalys
            av hur den nuvarande rödgröna regeringens skattehöjningar för
            den elintensiva industrin skulle drabba de svenska företagen och
            de svenska jobben.
          </note>
          <note type="speaker">
            Anf. 246 LISE NORDIN (MP) replik:
          </note>
          <note>
            Herr talman! Den svenska elintensiva industrin är förstås mest
            betjänt av att vi satsar på den energi som är billigast. Jag märker
            att Moderaterna inte vill tala om att den förnybara energin i
            dag kan byggas ut till halva kostnaden jämfört med ny kärnkraft.
          </note>
          <note>
            Vi måste också våga prata om att den svenska kärnkraftsparken
            är gammal. Den tillhör de äldsta i världen. Fyra av de tio svenska
            reaktorerna har nu passerat 40 år, som är den livslängd de byggdes
            för.
          </note>
          <note>
            En politik som tar ansvar för framtiden och som vill skapa långsiktiga
            förutsättningar måste ge utrymme för nyinvesteringar. Där är det
            förnybar energi som har bäst konkurrenskraft.
          </note>
          <note type="speaker">
            Anf. 247 CECILIE TENFJORD-TOFTBY (M) replik:
          </note>
          <note>
            Herr talman! Precis som när man i den nuvarande regeringen talar
            om att man ska flytta över transporter till järnväg talar man
            om att det skulle kunna bli 100 procent förnybar energi när den
            väl är utbyggd. Problemet är, herr talman, att Lise Nordin glömmer
            bort att det finns en period emellan. Om man nu, som Miljöpartiet,
            vill stänga ett antal kärnkraftsreaktorer redan den här mandatperioden
            finns det inte tillräckligt med el för att kunna säkra den elintensiva
            industrin och den konkurrenskraft som behövs för att kunna behålla
            de svenska jobben i Sverige.
          </note>
          <note type="speaker">
            Anf. 248 JOSEF FRANSSON (SD):
          </note>
          <note>
            Herr talman! Jag tänkte använda min tid under den allmänpolitiska
            debatten till att diskutera klimatpolitik.
          </note>
          <note>
            Det är tomt i ladorna, sade finansminister Magdalena Andersson.
            Med det menade hon att vi går mot ekonomiskt tuffa tider. Detta
            har dock inte hindrat den nya regeringen från att lägga fram förslag
            om att tillföra ytter ­ ligare miljarder för diverse klimatpolitik.
            Bland annat gäller detta en ut ­ fästelse om 4 miljarder kronor
            ytterligare på klimatbistånd och utöver det 2 miljarder på det
            man kallar ”klimatinvesteringar i kommuner och regio ­ ner”. Detta
            kompletteras givetvis med en lång rad andra mindre satsningar
            – men fortfarande självfallet till mångmiljonbelopp – exempelvis
            på dumheter som solceller.
          </note>
          <note>
            När det gäller utsläpp av växthusgaser har vi här i Sverige sannerligen
            inget att skämmas över i ett internationellt perspektiv. Trots
            vårt kalla klimat har vi västvärldens lägsta utsläpp, faktiskt
            mindre än hälften jämfört med snittet i OECD-länderna. Med tanke
            på dels detta, dels Sveriges ringa storlek blir en svensk gå-före-politik
            på klimatområdet i vissa fall närmast löjeväckande.
          </note>
          <note>
            Klimatdebattören och professorn Bjørn Lomborg har tittat på vad
            Åsa Romsons klimatbiståndsmiljarder skulle ge för effekter om
            man satte in dem i en standardklimatmodell och använde biståndet
            ungefär som det görs i dag. Nu ska man ha klart för sig att de
            flesta klimatmodeller kraftigt överdriver uppvärmningen, åtminstone
            de senaste 15–20 åren. Men om vi för stunden antar att modellerna
            är riktiga skulle regeringens nya klimatbiståndsmiljarder, enligt
            Lomborg, sänka temperaturen med ungefär 0,000001 grad Celsius
            fram till år 2100. Det skulle i sin tur motsvara en fördröjning
            av den globala uppvärmningen vid århundradets slut med ungefär
            20 minuter. Man kan fråga sig om skattebetalarna tycker att detta
            är väl investerade pengar.
          </note>
          <note>
            Sveriges gå-före-politik är dyr och tämligen betydelselös i ett
            större perspektiv. Medan vi årligen kastar iväg dessa tiotals
            klimatmiljarder på att sänka utsläppen på marginalen ökar resten
            av världen sina utsläpp ganska kraftigt. Jag vill ta ett par exempel.
            Kina ökar sina utsläpp med motsvarande tolv Sverige varje år.
            Världen utanför EU ökar sina utsläpp med motsvarande ett helt
            EU på bara fem år. Det är så det ser ut.
          </note>
          <note>
            Någonstans här bör man som tänkande människa stanna upp och fundera
            på hur vi bäst satsar våra medel för att nå en faktisk förändring
            och faktiska effekter. Jag menar att de enda medel Sverige har
            för att kunna göra någon som helst skillnad handlar om hur väl
            våra forskare och företag lyckas ta fram nästa generations energi
            som kan konkurrera ut de fossila bränslena på marknadsmässig grund.
            Och då pratar jag inte om etanol, solkraft och vindkraft och andra
            fåfänga återvändsgränder.
          </note>
          <note>
            Ofta handlar retoriken i klimatdebatten om att ett förändrat
            klimat i första hand drabbar fattiga. Sedan låter man detta motivera
            ett huvudlöst spenderande på diverse mer eller mindre verkningslösa
            projekt. Men vad skulle de fattiga själva välja: en temperatursänkning
            på 0,000001 grader om 85 år eller olika former av sjukdoms- och
            fattigdomsbekämpning för ett värde av 4 miljarder kronor?
          </note>
          <note type="speaker">
            Anf. 249 JENS HOLM (V) replik:
          </note>
          <note>
            Herr talman! Josef Fransson nämnde världens fattiga och försökte
            påskina att de inte är intresserade av att vi vidtar åtgärder
            för att minska utsläppen. Så tolkar jag det i alla fall. Jag vill
            påminna om att det är världens fattiga som här och nu drabbas
            av våra utsläpp. Det gäller människor i Bangladesh som måste fly
            från hus och hem på grund av översvämningarna – tusentals familjer
            varje år. Det gäller människor i Afrika söder om Sahara som inte
            längre kan odla jorden därför att öknen breder ut sig hela tiden.
            Det gäller människor i Stillahavsområdet som inte kan bo kvar
            på sina öar på grund av havsnivåhöjningen.
          </note>
          <note>
            Jag vill fråga Josef Fransson: Finns klimatförändringarna enligt
            Sverigedemokraterna? Påverkar människan klimatet? Ska vi människor
            göra någonting åt detta?
          </note>
          <note>
            Frågorna är befogade. Jag blir förvirrad när jag hör detta inlägg
            från Sverigedemokraterna.
          </note>
          <note type="speaker">
            Anf. 250 JOSEF FRANSSON (SD) replik:
          </note>
          <note>
            Herr talman! Jag tackar Jens Holm för hans replik. Vi har diskuterat
            frågan många gånger förr, och jag tror att han vet ungefär var
            han har mig. Varken jag eller Sverigedemokraterna påstår på något
            sätt att mänsklig aktivitet inte skulle påverka klimatet. Det
            har vi aldrig någonsin påstått. Däremot kan man konstatera att
            de klimat modeller som många gånger används som politiskt slagträ
            har visat sig kraftigt överdrivna och så vidare.
          </note>
          <note>
            Jag menar att den ekonomiska utvecklingen måste komma först vid
            sjukdomsbekämpning och fattigdomsbekämpning. Extremväder kommer
            att förekomma både med min politik och med Jens Holms politik.
            Jag tror inte att Jens Holm kan styra över vädret med politik.
            I de fall extremväder förekommer tror jag att de fattiga till
            exempel behöver bostäder byggda på betong och inte byggda av skräp.
          </note>
          <note type="speaker">
            Anf. 251 JENS HOLM (V) replik:
          </note>
          <note>
            Herr talman! Om man slutar med kolförbränning och värmer upp
            bostäder på annat sätt minskar man inte bara utsläppen av växthusgaser
            utan får också bättre luft för de människor som bor i området.
            Om vi minskar på massbilismen och reser mer kollektivt och mer
            med cykel minskar vi inte bara utsläppen av växthusgaser; det
            blir också en bättre lokalmiljö för människorna.
          </note>
          <note>
            Hos Sverigedemokraterna saknar jag den politik som ser klassperspektivet
            och rättvisedimensionen i klimatpolitiken. Sverigedemokraterna
            sviker världens fattiga. Det är tragiskt.
          </note>
          <note type="speaker">
            Anf. 252 JOSEF FRANSSON (SD) replik:
          </note>
          <note>
            Herr talman! Ett av de kanske absolut största miljöproblemen
            för människor i världen i dag är att man värmer sin mat och sin
            bostad med öppen eld. Det är ett reellt problem som väldigt många
            människor blir sjuka av och kanske till och med dör av i mycket
            hög utsträckning.
          </note>
          <note>
            Ska man komma ifrån det måste man se till att de kan utvecklas
            ekonomiskt. Det är hela min poäng. Det duger inte med lite etanolsatsning
            här och lite solkraft där i Sverige. Då måste vi satsa på rätt
            kort.
          </note>
          <note type="speaker">
            Anf. 253 LENA EK (C) replik:
          </note>
          <note>
            Fru talman och ärade ledamöter! Det är inte ofta man hör en talare
            säga emot sig själv så många gånger som Josef Fransson har gjort
            i detta inlägg. Å ena sidan säger han först att det är svensk
            teknik och innovation som kan lösa delar av klimatproblematiken.
            Å andra sidan säger han att vi inte ska hålla på med sådana ”dumheter”
            som solceller. Det blir väldigt motsägelsefullt.
          </note>
          <note>
            Svensk forskning är oerhört framgångsrik. Jag rekommenderar ett
            besök hos till exempel Ångströmlaboratoriet i Uppsala, Lunds eller
            Stockholms universitet, KTH eller Lunds Tekniska Högskola, LTH,
            för att se vad svensk forskning, teknik och innovation innebär
            .
          </note>
          <note>
            Solceller är en fantastisk energikälla som är lönsam i Sverige
            efter ett par år och har break even efter i varje fall fyra fem
            år. Det är någonting som otroligt många svenska medborgare har
            upptäckt som lönsamt, billigt, effektivt och bra.
          </note>
          <note type="speaker">
            Anf. 254 JOSEF FRANSSON (SD) replik:
          </note>
          <note>
            Fru talman! I Sveriges riksdag stiftar vi inte naturlagar, men
            däremot stiftar vi lagar. Naturlagarna kan vi inte göra mycket
            åt. Vi kommer svårligen någon gång i framtiden att kunna hitta
            solceller som ger effekt nattetid eller för den delen vintertid
            när vi i Sverige behöver energin.
          </note>
          <note>
            Solcellerna levererar på sommaren. Det är 84 procent av solcellspro
            ­ duktionen som sker på sommarhalvåret från mars och framåt och
            16 pro ­ cent på den andra halvan av året. Det är den andra halvan
            av året vi behöver energi i Sverige. På sommaren har vi överskott
            och överflöd av produk ­ tionskapacitet.
          </note>
          <note>
            Varför ska vi in med skattebetalarnas pengar och pumpa in mångmiljonbelopp,
            tiotals miljoner, på subventioner på det som nu dessutom skulle
            vara så lönsamt? Om det nu är lönsamt, varför ska det då ha en
            massa subventioner? Där har vi någonting som är obegripligt.
          </note>
          <note type="speaker">
            Anf. 255 LENA EK (C) replik:
          </note>
          <note>
            Fru talman! Med solceller har man en energikälla som fungerar
            och som dessutom bidrar till människors hälsa. Med fossilbränslena
            får vi så mycket partiklar i luften att människor får allergier,
            luftvägssjukdomar, och många dör i förtid. Det är oerhört bra
            med solceller. När en villa i Mälardalen kan klara sin elförsörjning
            med solcellstekniken sju, åtta eller nio månader om året är det
            väl fantastiskt bra. Det är dessutom en teknik som vi kan sälja
            över hela världen. Vad är det för fel med det? Det är väl inga
            dumheter.
          </note>
          <note type="speaker">
            Anf. 256 JOSEF FRANSSON (SD) replik:
          </note>
          <note>
            Fru talman! Nu hoppas jag att vi håller oss till energiproduktion
            i form av el. Annars blir resonemanget väldigt knepigt. Solceller
            producerar el. Vi behöver inte mer el på sommaren. Vi har produktionsanläggningar
            som inte släpper ut någon koldioxid utan är koldioxidneutrala
            på olika sätt så att vi klarar oss hela sommaren. Vi behöver inte
            mer produktionskapacitet på sommaren. På vintern har vi vår toppbelastning.
            Där behöver vi kanske mer energi de riktigt svåra, mörka och kalla
            dagarna när solcellerna inte ger någonting.
          </note>
          <note type="speaker">
            Anf. 257 MATILDA ERNKRANS (S) replik:
          </note>
          <note>
            Fru talman! Vi möttes i en debatt om just klimatpolitiken vintern
            2010, Josef Fransson från Sverigedemokraterna. Då bad Josef Fransson
            om att få återkomma eftersom Sverigedemokraterna ännu inte hade
            producerat eller formulerat någon klimatpolitik. Nu verkar ni
            ha bestämt er för att vara klimatförnekare, byggt på egoism och
            utan solidaritet.
          </note>
          <note>
            Till skillnad från Sverigedemokraterna har vi socialdemokrater
            ett mycket långt historiskt engagemang för miljö- och klimatpolitik
            som bygger på att vi är en del av en internationell solidaritetsrörelse
            där fattigdomsbekämpning och de mokratibygge är djupt förknippat
            med just miljö- och klimatarbete.
          </note>
          <note>
            Sverigedemokraterna vill dra ned en halv miljard på miljöbudgeten
            och Alliansen 1,6 miljarder. Ni har sagt att ni ska rösta på det
            som är sämst för Sverige. Betyder det att ni tänker sänka Sveriges
            miljö- och klimatambitioner?
          </note>
          <note type="speaker">
            Anf. 258 JOSEF FRANSSON (SD) replik:
          </note>
          <note>
            Fru talman! Så fick Matilda Ernkrans tillfälle att presentera
            sin politik en gång till. Den känner vi väldigt väl. Frågorna
            var väl kanske inte riktigt den typen av frågor som jag tycker
            hör till mitt anförande. Huruvida vi tänker rösta på det ena eller
            andra bestämmer inte jag enskilt. Det är ingenting som vi kan
            gå ut med ännu.
          </note>
          <note>
            Jag vet inte vad jag mer kan säga. Att vi för fyra år sedan i
            klimatdebatten inte hade allting klart för oss var kanske inte
            fullt så konstigt med tanke på att vi var ett nytt parti. Har
            du några konkreta frågor om mitt anförande får du passa på att
            ställa dem nu.
          </note>
          <note type="speaker">
            Anf. 259 MATILDA ERNKRANS (S) replik:
          </note>
          <note>
            Fru talman! Det är en högst relevant fråga. Du representerar
            Sverigedemokraterna som har sagt att ni ska rösta på det som är
            minst dåligt utifrån ert perspektiv.
          </note>
          <note>
            För fyra år sedan hade ni inte ens en klimatpolitik. Nu lägger
            ni fram en budget där ni minskar miljöbudgeten med en halv miljard.
            Alliansen minskar budgeten med 1,6 miljarder. Mot det står en
            socialdemokratisk, miljöpartistisk och vänsterpartistisk budget
            där vi historiskt förstärker miljöbudgeten. Vad tänker ni rösta
            på?
          </note>
          <note type="speaker">
            Anf. 260 JOSEF FRANSSON (SD) replik:
          </note>
          <note>
            Fru talman! Vi tänker givetvis rösta på vår egen budget. Du kunde
            siffrorna väldigt väl där. Det är den budgeten vi kommer att rösta
            på. Det gäller tills vidare.
          </note>
          <note type="speaker">
            Anf. 261 STINA BERGSTRÖM (MP) replik:
          </note>
          <note>
            Fru t alman! Jag har aldrig debatterat klimatpolitik med Josef
            Fransson. Det är trevligt att få göra det för första gången. Precis
            som Lena Ek reagerade jag väldigt mycket på det du sade om solcellerna
            i ditt anförande. Du talade om sådana dumheter som solceller.
          </note>
          <note>
            Jag vet att det är väldigt många svenskar i dag som sätter upp
            solceller, som vill sätta upp solceller, och som väntar på det
            bidrag de kan få för att sätta upp solceller. Nu har regeringen
            aviserat att man vill utöka det bidraget så att människor slipper
            vänta i flera år på att sätta upp sina solceller. Vi tänker också
            gå vidare med förslaget om skattereduktion som den förra regeringen
            lade fram , där människor kan få tillbaka pengar när de producerar
            egen el.
          </note>
          <note>
            Jag vill fråga Josef Fransson: Vad säger Sverigedemokraterna
            till alla de svenskar som vill producera egen el och som nu väntar
            på förslagen?
          </note>
          <note type="speaker">
            Anf. 262 JOSEF FRANSSON (SD) replik:
          </note>
          <note>
            Fru talman! Tack, Stina Bergström! Varken jag eller Sverigedemokraterna
            har några problem med att människor vill sätta upp solpaneler
            hemma. Vissa tycker det är trevligt. Vissa tycker om att bygga
            modelltåg eller har andra hobbyer. Det får de ha. Det är helt
            okej.
          </note>
          <note>
            Men det är en annan sak om vi ska använda skattemedel till detta.
            I det här fallet är det 35 procent i investeringsstöd. Utöver
            det ska man ha ett nettodebiteringssystem som egentligen drabbar
            hela samhällsekonomin om det blir väl använt. Bygger man stort
            kan man få elcertifikatssystem. Det är subvention på subvention
            som läggs på varandra.
          </note>
          <note>
            Om skattebetalarna ska gå in kan man begära att det ska ge någonting
            tillbaka antingen ekonomiskt eller miljömässigt. Men hur man än
            vänder och vrider på det kan solcellsinstallation i Sverige aldrig
            bli något som helst positivt för miljön. Det är en kostsam dubbelinvestering
            som belastar miljön.
          </note>
          <note type="speaker">
            Anf. 263 STINA BERGSTRÖM (MP) replik:
          </note>
          <note>
            Fru talman! Nu hänger jag inte riktigt med i resonemanget. Jag
            förstår inte hur produktion av grön el kan vara någonting som
            inte är positivt för miljön. Jag förstår heller inte hur det belastar
            statens finanser att man inte behöver betala skatt på den el som
            man själv producerar. Där skulle jag nog vilja ha ett lite mer
            utförligt svar.
          </note>
          <note type="speaker">
            Anf. 264 JOSEF FRANSSON (SD) replik:
          </note>
          <note>
            Fru talman! Att du inte förstår må vara en sak. Det är tyvärr
            väldigt många som inte förstår, och det är ett stort problem.
            Återigen: Vi behöver inte någon mer produktionskapacitet sommartid.
          </note>
          <note>
            Det här är dessutom ett ganska resurskrävande energislag om man
            tänker på vad som krävs för att bygga alla dessa solceller. Att
            bygga dessa är en industriell verksamhet som givetvis påverkar
            miljön, inte i Sverige, för här bygger vi inte särskilt mycket
            solceller. Det är ädelmetaller och så vidare som går åt till detta.
          </note>
          <note type="speaker">
            Anf. 265 ISAK FROM (S) replik:
          </note>
          <note>
            Fru talman! Tack, Josef Fransson, för att du är här i kammaren
            och tydligt deklarerar Sverigedemokraternas icke-politik på miljöområdet.
            Det är kanske tur att någon sverigedemokrat är här i kammaren
            eftersom ingen sverigedemokrat är från miljö- och jordbruksutskottet,
            som ju är bärare av politiken.
          </note>
          <note>
            Låt allt vara, vi vill inte ha nå gon utveckling över huvud taget
            och kärnkraften löser alla problem – det är grunden i Sverigedemokraternas
            politik. Josef Fransson gör sig lustig över lite sol här, lite
            vind här och lite etanol där. Men det kan inte ha undgått honom
            eller Sverigedemokraterna att oavsett vad man tycker om klimathotet
            är oljan och kolet ändliga resurser som vi på något sätt ska ersätta
            med annan teknik. Då måste vi börja någonstans. Visst är det väl
            ändå så, Josef Fransson?
          </note>
          <note type="speaker">
            Anf. 266 JOSEF FRANSSON (SD) replik:
          </note>
          <note>
            Fru talman! Börja någonstans, säger Isak From. Ja, men det är
            ju inte så att vi står inför ett vägskäl där oljan håller på att
            sina eller att det råder brist på energi. Problemet är snarast
            att det runt om i världen finns många människor som inte har råd
            med energi därför att de inte har en tillräckligt hög standard,
            och det kostar människoliv.
          </note>
          <note>
            Jag tror på marknadskrafterna och på innovation. Jag tror på
            människans kraft att ta sig ur kniviga situationer. Jag ser det
            inte som att vi från en dag till en annan skulle ställas inför
            den typ av problem som du verkar måla upp nu, om jag förstår saken
            rätt, Isak From. Du kanske kan konkretisera frågan lite mer. Din
            talartid gick kanske ut innan du hann ställa dina frågor.
          </note>
          <note type="speaker">
            Anf. 267 ISAK FROM (S) replik:
          </note>
          <note>
            Fru talman! Om Josef Fransson stannar kvar och lyssnar när jag
            håller mitt anförande ska jag tala om för honom till exempel vad
            man kan göra med det Kloktstöd som regeringen aviserat. Han gjorde
            sig ju lustig också över detta, som vi tänkt satsa på för att
            vi ser att det kan ge förändringar, bättre miljö, bättre lokalmiljö
            och nya arbetstillfällen.
          </note>
          <note type="speaker">
            Anf. 268 JOSEF FRANSSON (SD) replik:
          </note>
          <note>
            Fru talman! I grund och botten tror jag inte att man ska hosta
            fram subventioner åt vare sig det ena eller det andra om det inte
            finns ett särskilt tydligt behov. Inom energipolitiken ser jag
            inte detta särskilda tydliga behov över huvud taget. Vi har ett
            elsystem som funkar i dag. Vi hade och har egentligen fortfarande
            ett energisystem som är fritt från koldioxidutsläpp.
          </note>
          <note type="speaker">
            Anf. 269 LENA EK (C):
          </note>
          <note>
            Fru talman! Ärade ledamöter! Det är något annorlunda med att
            debattera miljöfrågor och klimatfrågor. Det finns knappast något
            område i politiken där det finns så mycket larmrapporter, så mycket
            svartmålning och så mycket hot. Samtidigt pågår varje dag en febril
            verksamhet i hela Sverige där medborgare sopsorterar, människor
            köper miljöbilar, företagare investerar i bättre grön teknik och
            skolbarn lär sig alltmer om biologisk mångfald. Det är, fru talman,
            omöjligt att nå resultat i miljöpolitiken om man inte har människor
            med sig. Man måste ha forskare, företagare och entreprenörer med
            sig, för det är hos dem verkstaden finns.
          </note>
          <note>
            I den här kammaren har vi naturligtvis ett stort ansvar som lagstiftande
            församling, inte bara för regler i det svenska samhället utan
            också för internationella förhandlingar, standardiseringsfrågor
            och för information, upplysning och debatt om svåra samhällsproblem.
          </note>
          <note>
            När vi debatterar miljö- och klimatpolitik är det viktigt att
            vi faktiskt pratar om vilket slags samhälle vi vill ha. Centerpartiet
            har i decennier arbetat för det hållbara samhället, den hållbara
            gröna ekonomin – kombinationen av strikta miljöregler, social
            sammanhållning och trygghet och ekonomisk utveckling och tillväxt.
            Det är den sortens miljöpolitik som jag tror kommer att lösa de
            stora problem vi har.
          </note>
          <note>
            Även om OECD säger att Sverige är ett föregångsland, och även
            om Sverige rankas först bland alla i världen när det gäller grön
            ekonomi i det stora indexet Global Green Economy som kom i oktober
            har även vi svåra miljöproblem kvar. Det är naturligtvis så att
            klimatfrågan är oerhört viktig, inte bara för klimat och ekosystem,
            utan också för människors hälsa. Det hänger ihop mycket tätare
            än man kanske tror.
          </note>
          <note>
            Vi har stora problem med Östersjön, med rent vatten. Vi har något
            som jag har jobbat mycket med: enorma problem när det gäller kemikaliefrågor.
            Det är viktigt att vi fortsätter arbetet med strategin för en
            giftfri vardag med särskilt fokus på barn.
          </note>
          <note>
            Vi har också stora problem med tapp av biologisk mångfald – en
            biologisk mångfald som kommer att behövas. Den behövs i dag för
            att våra ekosystem ska fungera, och den kommer att behövas i framtiden
            för att vi ska ha en bra miljö i världen.
          </note>
          <note>
            Vad är det då man behöver göra? Jo, man behöver ha en miljöpolitik
            i dialog med företagare, innovatörer, forskare och människor hemma
            vid köksbordet. Jag tycker att det är tråkigt att mycket av det
            som nu kommer från den nya vänsterregeringen inte handlar om dialog
            utan om ett annat angreppssätt. I stället för att fokusera på
            bättre bränsle i bilar lägger man en skatt på avstånd. Det som
            för några år sedan var något som alla partier stod upp för – den
            gröna skatteväxlingen – är helt borta ur regeringens budgetförslag.
            I stället för att höja miljöskatter och sänka skatt på arbete
            höjer man skatten på arbete.
          </note>
          <note>
            De reformer som diskuteras i den här kammaren bekostas av att
            det kostar mer att anställa unga. Sveriges unga betalar 15 miljarder
            för den politiken. Jag tycker att det är sorgligt att den gröna
            skatteväxlingen har försvunnit ur vänsterregeringens budgetförslag.
          </note>
          <note type="speaker">
            Anf. 270 MATILDA ERNKRANS (S) replik:
          </note>
          <note>
            Fru talman! Tack för anförandet, Lena Ek! Jag uppskattar tonen,
            och jag uppskattar också ansatsen, att man faktiskt försöker hitta
            vägar framåt där Sverige kan göra skillnad till det bättre när
            det gäller ett ambitiösare miljö- och klimatengagemang. Jag vet
            att Lena Ek själv lägger stor kraft och energi på svensk miljö-
            och klimatpolitik. Det är också väl känt att Centern vill vara
            borgerlighetens gröna röst.
          </note>
          <note>
            Då kan man inte komma ifrån den fråga som jag tror att Lena Ek
            vet väntar. Alliansen har ju nu lagt fram sin skuggbudget och
            är beredd att driva fram en politik där man sparar 1,6 miljarder
            på den svenska miljöbudgeten. Hur rimmar det med Lena Eks och
            Centerpartiets engagemang?
          </note>
          <note type="speaker">
            Anf. 271 LENA EK (C) replik:
          </note>
          <note>
            Fru talman! Det kan ibland rimma ganska bra om man står för en
            hållbar ekonomisk utveckling. Varifrån kommer de pengar som Matilda
            Ernkrans lyfter fram här? 15 miljarder, det vill säga den största
            delen av det som ni använder för att finansiera en mängd olika
            saker, betalas av att det blir dyrare för ungdomar. Kostnaden
            för att anställa en ung människa fördubblas. Det är inte hållbar
            utveckling.
          </note>
          <note>
            Jag tror, från hjärtat, att det som behövs är den gröna skatteväxlingen.
            Att lägga högre skatt på arbete, särskilt ungas arbete, ger inte
            en hållbar utveckling med de sociala problem som vi ser i landet.
            Vi måste hitta miljöreformer som vi kan göra utan att fördubbla
            kostnaden för unga och deras arbete. Det finns gott om sådana
            reformer. Det gäller kemikaliepolitiken, Östersjön, biologisk
            mångfald och varje miljöområde.
          </note>
          <note>
            Står man för en grön skatteväxling måste man hitta andra utvägar
            än att lägga kostnaden på Sveriges unga.
          </note>
          <note type="speaker">
            Anf. 272 MATILDA ERNKRANS (S) replik:
          </note>
          <note>
            Fru talman! Jag förstår att Lena Ek känner att hon behöver försvara
            det faktum att man i Alliansens skuggbudget drar ned miljöbudgeten
            med 1,6 miljarder. Men min fråga kvarstår. Fakta är att 14 av
            16 miljömål inte nås. Det finns en potential i nya hållbara jobb
            som vi bygger på innovation och utbildning och en välfärd med
            rättvis fördelning. Det är en hållbar utveck ­ ling som jag menar
            att också Centerpartiet skulle kunna mötas av.
          </note>
          <note type="speaker">
            Anf. 273 LENA EK (C) replik:
          </note>
          <note>
            Fru talman! Jag kan inte med bästa vilja i världen tycka att
            det är en rättvis fördelning att fördubbla kostnaden för att anställa
            unga med den ungdomsarbetslöshet vi har i Sverige i dag.
          </note>
          <note>
            Jag står för grön skatteväxling. Jag tycker att det är bra. Jag
            tycker att principen är rätt.
          </note>
          <note>
            Det här med 14 av 16 miljömål kommer från en rapport som Miljöpartiet
            gjorde i fråga om sig själva för tio år sedan. Hade man inte gjort
            några reformer hade det blivit så. Men vi har lagt fram propositioner
            från alliansregeringen om biologisk mångfald, om Östersjön, om
            skydd av skogar och om kemikalier. Då blir det ett helt annat
            resultat. Jag tycker att vi ska sluta att citera tio år gamla
            och felaktiga rapporter.
          </note>
          <note type="speaker">
            Anf. 274 JENS HOLM (V) replik:
          </note>
          <note>
            Fru talman! Jag måste haka på det senaste replikskiftet, Lena
            Ek. Att den borgerliga regeringen inte skulle nå 14 av 16 miljömål
            var ju direkt taget från din egen budget. Det var det ni skrev
            i er budget: Med nu fattade beslut om åtgärder kommer vi inte
            att nå 14 av 16 miljökvalitetsmål.
          </note>
          <note>
            Jag uppskattar, Lena Ek, att du sade att vi bör prata om vilket
            slags samhälle som vi vill ha. Då tycker jag också att man kanske
            bör ge lite konkreta exempel på hur vi styr mot ett mer hållbart
            samhälle. Lena Ek nämnde skatteväxling, men den borgerliga regeringen
            gjorde ingen grön skatteväxling – tvärtom. Alla intäkter från
            trängselskatten här i Stockholm har oavkortat gått till att förbereda
            för motorvägen Förbifart Stockholm. Man sänkte koldioxidskatten.
            Man tog bort handelsgödselskatten, och man rörde inte det heliga
            flyget eller långtradartransporterna med någon skatt eller avgift.
          </note>
          <note>
            Lena Ek! När det gäller Centerpartiets gröna skatteväxling undrar
            jag: Vilka miljöskatter vill man höja eller införa?
          </note>
          <note type="speaker">
            Anf. 275 LENA EK (C) replik:
          </note>
          <note>
            Fru talman! Stockholmspolitiken får vi väl ta upp i Stockholms
            stads fullmäktige – eller hur?
          </note>
          <note>
            Vilka miljöskatter vill vi höja? Jag har plockat fram förslaget
            om ke ­ mikalieskatt, som jag noterar finns i text också i vänsterregeringens
            bud ­ get. Det uppskattar jag mycket. Jag tror att den har en
            enorm potential som styrmedel vid sidan av lagar, standardiseringar
            och förbud. Det är ett ex ­ empel. Vi har nämnt en avgift på plastpåsar
            som jag också tror är väldigt bra. Men det är framför allt kemikalieskatten.
          </note>
          <note>
            Vänsterregeringen har också valt, noterar jag, att inte höja
            CO 2 -skatten, trots att ni pratar väldigt väl om den i internationella
            sammanhang. Det säger väl en sak.
          </note>
          <note>
            Ni har inte några egna miljöskattehöjningar alls, vad jag kan
            se. Samtidigt fördubblar ni kostnaden för att anställa unga. Det
            ger inte ett hållbart samhälle. Vi måste se till att det finns
            en framtidstro för Sveriges unga. I ett läge när vi rankas som
            etta i Green Economy Index kan vi se till att satsa på ungdomar
            också.
          </note>
          <note type="speaker">
            Anf. 276 JENS HOLM (V) replik:
          </note>
          <note>
            Fru talman! Trängselskatten är en skatt beslutad i den här kammaren.
            Vi i den här kammaren bestämmer vart intäkterna från den ska gå.
            Uppgörelsen om trängselskatten var att intäkterna skulle gå till
            kollektivtrafiken och till vägar. Den borgerliga regeringen ändrade
            på det så att alla pengar gick till nya vägar och främst till
            Förbifart Stockholm.
          </note>
          <note>
            Det finns en mängd viktiga skatter som behöver höjas om vi ska
            ha en riktig grön skatteväxling. Jag nämnde några av dem i mitt
            tidigare anförande.
          </note>
          <note type="speaker">
            Anf. 277 LENA EK (C) replik:
          </note>
          <note>
            Fru talman! I vänsterregeringens budgetförslag har man helt övergett
            den gröna skatteväxlingen. Jag tycker att det är förfärligt sorgligt.
            Jag tycker nämligen att vi ska sträva efter ett hållbart samhälle
            där man håller ihop landet socialt och regionalt, där man ser
            till att ha en hållbar tillväxt i ekonomin och där man samtidigt
            ser till att vara trovärdig och duktig på miljöområdet.
          </note>
          <note>
            Kostnaden för vänsterregeringens reformer bärs av Sveriges ungdomar,
            och den kostnaden är 15 miljarder. Det ger ingen hållbar utveckling.
          </note>
          <note type="speaker">
            Anf. 278 LISE NORDIN (MP) replik:
          </note>
          <note>
            Fru talman! Jag delar helt det som Lena Ek pratar om vad gäller
            dialog, vikten av att vi samtalar om hur vi ska nå omställningen.
            Vad gäller energipolitiken vet vi att vi måste diskutera långsiktighet,
            och det är viktigt att vi kan nå blocköverskridande överenskommelser
            så att energipolitiken står sig även över val.
          </note>
          <note>
            Jag noterade med viss besvikelse att Alliansen häromdagen valde
            att upprepa det man har sagt tidigare, att man vill hålla öppet
            för ny kärnkraft och att Alliansen kommer att kräva det som ingångsvärde
            i de samtal som regeringen nu bjuder in till.
          </note>
          <note>
            Jag har förstått att man i Centerpartiet kände sig tvungen att
            gå med på ny kärnkraft när man ingick i regeringen, i de förhandlingar
            som skedde där. Men jag blir förvånad över att Centerpartiet nu
            tycks hålla kvar vid den linjen.
          </note>
          <note>
            Jag kan konstatera att det i Sveriges riksdag är en majoritet
            av partierna som står bakom målet om 100 procent förnybar energi.
            Det är Miljöpartiet, Socialdemokraterna, Vänsterpartiet och Centerpartiet,
            om man står upp för det som står i idéprogram met . Jag är nyfiken
            på att höra hur Centerpartiet och Lena Ek nu ser på målet om 100
            procent förnybar energi.
          </note>
          <note type="speaker">
            Anf. 279 LENA EK (C) replik:
          </note>
          <note>
            Fru talman! Jag tror faktiskt att Centerpartiet är det parti
            som har det tuffaste målet. Vi har sagt att vi vill ha ett fossilfritt
            Sverige inom en generation.
          </note>
          <note>
            Alliansens klimat- och energiöverenskommelse har några enorma
            fördelar. Först och främst var det första gången som Sverige satte
            upp riktiga klimatmål – det fanns inte i Sverige före 2009 – och
            världens kanske tuffaste klimatmål. Vi ska vara klimatneutrala
            2050. Där finns också principen att kärnkraften ska bära sin egen
            kostnad. Vi ser att kärnkraften har fått ökade kostnader under
            den här perioden, sedan 2009. Framför allt öppnar det för en utveckling
            av sol ‑ , vind ‑ och bioenergi på ett sätt som är historiskt
            i det här landet.
          </note>
          <note>
            När det tio- eller elvadubblas när det gäller vind, när vi ser
            att solenergin tar fart och när vi ser att bioenergin har en enorm
            betydelse för hela vårt energisystem är det faktiskt så att den
            överenskommelsen verkligen har gjort nytta när det gäller att
            utveckla ett hållbart Sverige.
          </note>
          <note type="speaker">
            Anf. 280 LISE NORDIN (MP) replik:
          </note>
          <note>
            Fru talman! Vi kan konstatera att Sverige i dag saknar en långsiktig
            energipolitik. Det är det som den här energikommissionen nu måste
            diskutera.
          </note>
          <note>
            Jag vill fråga Lena Ek vad Ce nterpartiet menar när man säger
            ” inom en generation ” . Det är ett mål som är ganska svårt att
            tolka. Vad menar ni med ”inom en generation”? Jag vill också fråga
            Lena Ek: Delar Lena Ek min bedömning att det är rimligt att energikommissionen,
            där partierna ska diskutera långsiktig energipolitik, tar sin
            utgångspunkt i det mål om 100 procent förnybar energi som flest
            partier står bakom?
          </note>
          <note type="speaker">
            Anf. 281 LENA EK (C) replik:
          </note>
          <note>
            Fru talman! Lise Nordin säger att Sverige inte har en långsiktig
            energipolitik. Jag kan konstatera att det inte är sant. Det finns
            en energiöverenskommelse sedan 2009 som har levererat långt utöver
            förväntningarna när det gäller hållbarhet och när det gäller förnybart
            och som har fastslagit världens kanske tuffaste klimatmål.
          </note>
          <note>
            Den politiken styr Sverige till dess att det kommer en annan
            överenskommelse på plats. Jag tycker att det är ganska vettigt
            att den utgör basen. Den har visat sig vara en bra avvägning.
            Den har gett resultat, och jag tycker att det är vettigt att den
            utgör basen för framtida samtal.
          </note>
          <note>
            Jag vill påminna om att någon inbjudan ännu inte har kommit.
          </note>
          <note>
            (LISE NORDIN: Den kommer!)
          </note>
          <note type="speaker">
            Anf. 282 Klimat- och miljöminister ÅSA ROMSON (MP) replik:
          </note>
          <note>
            Fru talman! Kvällen är sen, men jag kunde inte motstå att gå
            upp när Lena Ek i slutet av ett anförande med god talarhöjd här
            i kammaren – om vikten av att vi här har en engagerad klimat ‑
            , energi- och inte minst miljödebatt på alla viktiga områden också
            för våra framtida generationer – diskuterar det som är viktigt
            för svensk framtid, det vill säga hur vi ser på de miljöstyrande
            skatterna. Det var det jag ville ta fasta på.
          </note>
          <note>
            Som politiker vet vi att det är lätt att prata om reformer där
            man ger saker, reformer som ger ytterligare morötter i systemet.
            Det finns stora behov, och det är en väldigt viktig del av politiken,
            men vi vet att det också är viktigt att prata om de miljöstyrande
            skatterna.
          </note>
          <note>
            Vi kan konstatera att andelen miljöskatter under Alliansens tid
            sjönk från 3 procent av skatteintäkterna till 2 ½ procent. Det
            här är ett bekymmer, och jag tror att när vi pratar om grön skatteväxling
            måste vi också prata om att våga hålla i de miljöstyrande skatterna.
            Nu avser regeringen att kraftigt använda det instrumentet, och
            det tycker jag är bra.
          </note>
          <note type="speaker">
            Anf. 283 LENA EK (C) replik:
          </note>
          <note>
            Fru talman! Vi får väl se vad som kommer.
          </note>
          <note>
            Den gröna skatteväxlingen har som sagt var tjänat Sverige väl
            och är ett av de viktigaste instrumenten i just det faktum att
            Sverige rankas som nummer 1 när det gäller green economy. Det
            är många som har bidragit till det, men sådana styrmedel som den
            gröna skatteväxlingen är väldigt viktiga. Då handlar det om att
            använda båda sidorna så att det inte bara blir en röd skattehöjarpolitik
            utan att man faktiskt också sänker skatter på arbete.
          </note>
          <note>
            Jag måste också säga till ministern att jag tycker att det är
            ganska förfärligt att dubbla kostnaden för unga. Det kommer att
            synas i statistiken, men framför allt syns det i självförtroendet
            och framtidstron för den generationen. Det är inte alldeles lätt
            att vara ung i dag, och när regeringen ger uttryck för och pratar
            om policy på det här viset stärker det inte framtidstron.
          </note>
          <note>
            Jag tror ärligt talat att det är ett bekymmer som vi kommer att
            få ta oss an på många politikområden.
          </note>
          <note type="speaker">
            Anf. 284 Klimat- och miljöminister ÅSA ROMSON (MP) replik:
          </note>
          <note>
            Fru talman! När den blå Alliansens skattesänkarpolitik på uppemot
            100 miljarder i sänkta skatter på arbete inte kompenserades över
            huvud taget, utan, precis som jag sade, andelen miljöskatteintäkter
            till s taten sänktes under samma tid, d å var det ju inte någon
            grön skatteväxling. Det skulle naturligtvis vara väldigt roligt
            att få höra mer om hur Centerpartiet inom ramen för en större
            skatteöversyn skulle kunna plädera för detta.
          </note>
          <note>
            Min fråga återstår: Varför sänkte ni andelen miljöskatter under
            Alliansens tid?
          </note>
          <note type="speaker">
            Anf. 285 LENA EK (C) replik:
          </note>
          <note>
            Fru talman! Vi har försökt jobba med båda sidorna av grön skatteväxling
            – att se till det som handlar om miljöskatter och ekonomiska styrmedel
            på den sidan och samtidigt se till att sänka kostnaden för arbete.
            En gång i världen var våra partier överens om detta. Nu konstaterar
            jag att det inte finns ett spår av detta i den budget som vänsterregeringen
            har lagt fram.
          </note>
          <note>
            Sedan måste jag säga att jag är glad över att det ändå finns
            i text att man tänker arbeta vidare med en kemikalieskatt. Jag
            tror att en sådan kommer att göra väldigt stor nytta, och jag
            hoppas att den kommer på plats mycket snart.
          </note>
          <note type="speaker">
            Anf. 286 JENS HOLM (V):
          </note>
          <note>
            Fru talman! FN:s klimatpanel IPCC presenterade häromveckan sin
            femte utvärderingsrapport om tillståndet för klimatet. Det är
            rätt skrämmande läsning. Klimatförändringen kommer sannolikt att
            få ännu värre konsekvenser än vad man tidigare har talat om.
          </note>
          <note>
            Hade vi nu befunnit oss på det södra halvklotet i något av världens
            fattiga länder hade klimatförändringen inte varit något man pratar
            om i framtiden, utan i syd finns klimatförändringen här och nu.
            Det är ökenutbredning, det är havsnivåhöjning, det är översvämningar,
            det är konflikter, det är klimatflyktingar – det är en drastisk
            realitet här och nu.
          </note>
          <note>
            Det är vi i den utvecklade världen som har skapat klimatproblemet,
            och det är också därför som det är så viktigt att länder som Sverige
            och andra industriländer går före och tar ansvar för våra historiska
            utsläpp. Om några veckor inleds det stora klimattoppmötet i Lima
            i Peru. Det bästa sättet, enligt mig, för att få lite fart på
            de klimatförhandlingarna är att länder som Sverige går före med
            ambitiösare klimatmål.
          </note>
          <note>
            Men i stället tycker jag att vi i mångt och mycket sitter stilla
            i båten och är ganska nöjda med hur läget är i dag. Det gäller
            inte minst den borgerliga regeringen, som valde att förlägga en
            väldigt stor del av klimatpolitiken i andra länder genom uppköp
            av billiga utsläppskrediter.
          </note>
          <note>
            Vi i Vänsterpartiet hade stora förhoppningar på en icke-borgerlig
            regering som skulle kunna ta tag i klimatpolitiken på allvar efter
            valet. Det finns betydande satsningar på miljön och klimatet i
            den budget som nu har lagts fram av den socialdemokratiska och
            miljöpartistiska regeringen. Vissa menar att det här är de största
            satsningarna på miljön någonsin. Det är väldigt bra.
          </note>
          <note>
            Men det finns också vissa besvikelser. Jag är besviken över att
            den nya S- MP-regeringen inte föreslår högre klimatmål för Sverige.
            Jag förstår inte riktigt skrivningarna i budgeten, där man öppnar,
            som jag tolkar det, för fortsatta uppköp av billiga utsläppskrediter
            i andra länder. Det här är inte okej!
          </note>
          <note>
            Därför har vi i Vänsterpartiet i vår motion som vi kallar för
            Klimaträttvisa lagt fram förslag på nya, ambitiösare klimatmål
            för Sverige. Vi vill att utsläppen ska minska med drygt 50 procent
            till 2020, och vi vill att allting ska göras på hemmaplan i Sverige.
            Vi menar dessutom att vi måste hjälpa andra länder med ett nytt
            och additionellt klimatbistånd, och vi vill ha en omställning
            mot 100 procent förnybar energi.
          </note>
          <note>
            Här i Stockholm noterar jag att det nya röd-grön-rosa styret
            nu har fattat beslut om att man ska avveckla koleldningen i fjärrvärmeverket
            i Värtaverken. Det är precis sådana beslut som vi ska hjälpa våra
            kommuner att fatta.
          </note>
          <note>
            Vi måste investera i hållbara transporter. Vi kan inte bygga
            dyra motor ­ vägar som Förbifart Stockholm. Vi måste fasa ut miljöskadliga
            subven ­ tioner. Vi måste höja skatter på det som smutsar ned.
          </note>
          <note>
            Vi i Vänsterpartiet var också det första partiet som lade fram
            ett konkret förslag om hur köttkonsumtionen ska kunna minska.
            Köttkonsum ­ tionen bidrar med nästan lika stora utsläpp i Sverige
            som våra 4,4 miljoner privatbilar.
          </note>
          <note>
            På det här sättet kan Sverige bli ett land som tar klimatansvar
            och ser till att vi lever inom de ramar som naturen har satt upp.
          </note>
          <note>
            Är det då möjligt att göra den här gröna omställningen? Ja, det
            är klart att det är möjligt. Det handlar om prioriteringar, och
            det handlar om politik. Och politiken, det är ju vi.
          </note>
          <note type="speaker">
            Anf. 287 JOSEF FRANSSON (SD) replik:
          </note>
          <note>
            Fru talman! Det var ganska många påståenden i Jens Holms anförande.
            Tillståndet för klimatet är ännu värre än befarat. Finns det någon
            vetenskaplig täckning för det? Både jag och Jens Holm vet väl
            vid det här laget att man trots allt ännu inte har kunnat se någon
            signifikant höjning av den globala temperaturen de senaste 15–18
            åren. Finns det alltså någon vetenskaplig täckning för ett sådant
            påstående?
          </note>
          <note>
            Samma sak gäller ökenutbredningen. Finns det någon vetenskaplig
            täckning för detta? Vi vet att den högre koldioxidhalten är ganska
            vänlig mot växtlighet, så att säga. Växterna behöver inte öppna
            sina porer så mycket och klarar därmed torkan bättre.
          </note>
          <note>
            Likaså havsnivåhöjningen: Finns det någon kurva som visar att
            den havsnivåhöjning som har pågått i 150 år skulle ha accelererat?
            Finns det något belägg för att klimatförändringar har orsakat
            mer fattigdom, när vi har en värld som trots allt blir rikare?
          </note>
          <note type="speaker">
            Anf. 288 JENS HOLM (V) replik:
          </note>
          <note>
            Fru talman! Josef Fransson, det bästa vetenskapliga underlaget
            finns sammanfattat i FN:s klimatpanel IPCC:s femte vetenskapliga
            rapport, och det är en sammanfattning för policy makers, alltså
            för politiker – för så ­ dana som dig och mig.
          </note>
          <note>
            På s. 3 kan vi läsa att temperaturhöjningen har varit 0,85 grader
            sedan förindustriell tid. Man talar om att det är den högsta temperaturhöjningen
            på 1 400 år. De tre senaste decennierna har varit de varmaste
            någonsin. Man talar om havsnivåhöjningar, delvis som en direkt
            följd av att glaciärer och poler smälter i en högre hastighet
            än vad man tidigare har trott. Man konstaterar också att klimatet
            förändras lite från år till år. Det finns ingen tydlig linjär
            kurva.
          </note>
          <note>
            När klimatskeptiker försöker underminera sådana gedigna rapporter
            brukar man ta fasta på de variationerna.
          </note>
          <note type="speaker">
            Anf. 289 JOSEF FRANSSON (SD) replik:
          </note>
          <note>
            Fru talman! Just nu är Arktis is större än vad den har varit
            på många år, jämfört med samma tid förra året och många år före
            det. Någon sådan tydlig trend att isarna smälter finns inte.
          </note>
          <note>
            0,85 grader har temperaturen ökat sedan förindustriell tid. Det
            är möjligt att det stämmer, men hur förklarar Jens Holm till exempel
            den ökning på 0,5 grader som skedde mellan 1910 och 1930 när nivån
            på koldioxidhalten höll sig plan? Förändringar sker. Kan man verkligen
            skylla allt detta på globala utsläpp av växthusgaser?
          </note>
          <note type="speaker">
            Anf. 290 JENS HOLM (V) replik:
          </note>
          <note>
            Fru talman! Låt oss tala om havsisen runt Nordpolen, Josef Fransson.
            Vid mitten av 1970-talet bredde den ut sig på en yta på ungefär
            åtta miljoner kvadratkilometer. I dag är den nere på en yta på
            ungefär fyra miljoner kvadratkilometer. Det är mer än en halvering
            av havsisen. Sedan varierar ytan från år till år. Det är precis
            vad jag sade tidigare.
          </note>
          <note>
            Det är lite synd att politiker i Sveriges riksdag inte ens kan
            vara överens om det vetenskapliga underlag som världens forskare
            har enats om i den mest gedi gna rapport som finns om klimatförändringen.
          </note>
          <note type="speaker">
            Anf. 291 LENA EK (C) replik:
          </note>
          <note>
            Fru talman! Jens Holm och jag har diskuterat miljö- och klimatfrågor
            i många olika talarstolar vid många olika tillfällen. Jag känner
            till några tillfällen i kammaren när Jens Holm har tryckt på oerhört
            mycket för att den svenska regeringen verkligen ska se till att
            Kyotoprotokollet förlängs med en andra period, och han har ställt
            mycket tekniskt insatta frågor.
          </note>
          <note>
            Därför blir jag förvånad. En viktig del av Kyotoprotokollets
            andra period är dess flexibla mekanismer, som Jens Holm plötsligt
            stod här och sade att han är emot. Hur tycker Jens Holm att det
            hänger ihop?
          </note>
          <note type="speaker">
            Anf. 292 JENS HOLM (V) replik:
          </note>
          <note>
            Fru talman! Om Lena Ek tittar i Vänsterpartiets budgetförslag
            ser hon att budgetposten Insatser för i nternationella klimatinvesteringar
            är på samma nivå som den tidigare borgerliga regeringens. Vi har
            absolut inget emot att man använder så kallade flexibla mekanismer.
          </note>
          <note>
            Vi tycker däremot att det är ett problem om utvecklade länder
            på en hög teknisk nivå, såsom Sverige, använder de flexibla mekanismerna
            för att uppnå sina nationella klimatmål. Det är vår stora invändning.
            Vi tycker att länder som Sverige borde gå före på klimatområdet.
            Säger man att man ska minska utsläppen med 40 procent ska man
            minska utsläppen med 40 procent på hemmaplan. Sedan kan man göra
            saker därutöver i andra länder, hjälpa dem att minska sina utsläpp
            och hjälpa dem att anpassa sig till ett förändrat klimat. Det
            är precis vad Vänsterpartiet föreslår.
          </note>
          <note type="speaker">
            Anf. 293 LENA EK (C) replik:
          </note>
          <note>
            Fru talman! Kyotoprotokollet har några stora fördelar. Det är
            inte bara fråga om bindande regler, utan där finns också FN:s
            klimatprojekt , CDM och joint initiatives . Det handlar om c ook
            stoves i Malawi, energieffektivisering i Zambia, bioenergi, combined
            heat and power i Sydafrika och så vidare.
          </note>
          <note>
            I vänsterregeringens budget står det att man inte vill använda
            de flexibla mekanismerna. Stöder Jens Holm det eller inte?
          </note>
          <note type="speaker">
            Anf. 294 JENS HOLM (V) replik:
          </note>
          <note>
            Fru talman! Det får nog Lena Ek belägga bättre.
          </note>
          <note>
            Vad CDM-projekt också handlar om är kolkraftverk i Kina. Där
            har Sverige under den borgerliga regeringen gått in i ett CDM-projekt.
            Det handlar om ett storskaligt vattenkraftsprojekt i norra Indien,
            där människor tvångsförflyttas och den biologis ka mångfalden
            förstörs. Det var ett projekt som drevs på under Lena Eks tid.
          </note>
          <note type="speaker">
            (LENA EK (C):
          </note>
          <u who="unknown" xml:id="i-0db5ac4621c7d8ad-1">
            <seg>
              Nej.)
            </seg>
          </u>
          <note>
            Jag sade ” drevs på ” . Det finns många olika sorters CDM-projekt.
            Det viktiga för Vänsterpartiet är att om utsläppen ska minskas
            med 40 procent ska allt göras på hemmaplan.
          </note>
          <note type="speaker">
            Anf. 295 ULF BERG (M) replik:
          </note>
          <note>
            Fru talman! Jag funderade lite över frågan om biobränslet som
            togs upp här. Det är intressant. Vi vet att biobränsle finns främst
            norr om Dal ­ älven, och det kan finnas i Småland. Bränslet behöver
            transporteras till Stockholm och stora tätorter där det finns
            fjärrvärmeverk – allrahelst om el ska produceras. Där finns en
            spillprodukt som heter värme, som behöver tas om hand i fjärrvärmenätet.
          </note>
          <note>
            Jag ser ett stort problem med den politik som kommer att innebära
            att en kilometerskatt ska införas om några år. Det tar naturligtvis
            lite tid. Det kan ställa till det så att vi inte klarar av att
            ta vara på det biobränsle som finns. Det måste flyttas från Norrland
            till exempelvis Stockholm och Värtaverket, som Jens Holm själv
            tog upp.
          </note>
          <note>
            Har Vänstern tittat på de förödande effekter en kilometerskatt
            kommer att få för klimatet?
          </note>
          <note type="speaker">
            Anf. 296 JENS HOLM (V) replik:
          </note>
          <note>
            Fru talman! Jag är glad över att Ulf Berg tar upp den viktiga
            frågan. Ulf Berg säger kilometerskatt – eller vägslitageavgift.
            Syftet med det är att främja korta transporter på bekostnad av
            de långa transporterna. Om vi inför en vägslitageavgift kommer
            de långa transporterna att kosta mer. Då blir det mer förmånligt
            att köra lastbilen fram till en omlastningsplats där lasten läggs
            upp på ett tåg eller på en båt, och sedan tas den långa transporten
            på sjön eller på rälsen. Utsläppen minskar och vi slipper de långa
            lastbilstransporterna.
          </note>
          <note>
            Det här har genomförts i flera europeiska länder med stor framgång.
            Det blir dessutom stora intäkter som kan användas till att bygga
            ut järnvägen och båttrafiken ytterligare. Det är ett bra förslag
            som bereds för närvarande.
          </note>
          <note type="speaker">
            Anf. 297 ULF BERG (M) replik:
          </note>
          <note>
            Fru talman! Vi moderater har absolut inget emot att fler transporter
            sker på järnväg. Jag kan exemplifiera med att Västerdalsbanan
            i Dalarna numera används på försök med transporter från ett sågverk.
            Det kommer att resultera i betydligt färre lastbilar. Vi ser naturligtvis
            positivt på utvecklingen.
          </note>
          <note>
            Jens Holm kanske kan komma till Dalarna eller längre norrut.
            Då kommer han att inse att det på många ställen är långt till
            järnvägen, och då behövs lastbilar för att få fram biobränsle.
          </note>
          <note type="speaker">
            Anf. 298 JENS HOLM (V) replik:
          </note>
          <note>
            Fru talman! Problemet med den tidigare borgerliga regeringen
            var att man straffade tågtrafiken. Man höjde banavgifterna för
            tågtrafiken, men man gjorde ingenting mot långtradartrafiken.
            Man gjorde tågtrafiken dyrare i förhållande till långtradartrafiken.
          </note>
          <note>
            Så kan vi inte göra. Vi måste se till att det som smutsar ned
            kostar lite mer så att vi kan främja de miljövänliga transporterna.
          </note>
          <note>
            Under den borgerliga regeringens styre togs inga konkreta förslag
            fram för just hur man ska komma ifrån lastbilsberoendet, som vi
            tyvärr sitter i i dag.
          </note>
          <note type="speaker">
            Anf. 299 MAGNUS OSCARSSON (KD):
          </note>
          <note>
            Fru talman och ärade ledamöter! Kristdemokraternas miljöpolitik
            grundar sig på förvaltarskapstanken. Människan har ett ansvar
            för att förvalta utan att förbruka de ändliga resurserna och naturvärdena.
            Det övergripande syftet med vår miljöpolitik är att överlämna
            ett samhälle till nästa generation där de stora miljöproblemen
            förhoppningsvis är lösta.
          </note>
          <note>
            Miljöpolitiken är inte enbart en nationell angelägenhet, och
            miljöproblemen stannar inte vid nati onsgränserna. Luftföroreningar
            , kemikalier och avloppsvatten behöver inte visa upp något pass.
            Havens känsliga ekosystem belastas av många olika länder.
          </note>
          <note>
            En del miljöfrågor behöver lösas på global nivå, och några frågor
            kan hanteras på EU-nivå medan andra lämpar sig bäst för nationella,
            lokala och enskilda beslut.
          </note>
          <note>
            Fru talman! Ett av de mest oroväckande miljöproblemen handlar
            om gifter som vi får i oss. Vi vet att yngre människor i Västeuropa
            i dag bär på en större andel giftiga kemikalier i blodet än vad
            deras föräldragenera ­ tion gör.
          </note>
          <note>
            Bland de ökande folkhälsoproblem som misstänks kunna kopplas
            till kemikalier finns allergi, autism, depression, diabetes, fertilitetsproblem,
            fetma, hyperaktivitet och psykisk ohälsa. Våra barn är extra känsliga
            för kemikalier, och därför ska vi politiker rimligen ta hänsyn
            till detta och eftersträva att skydda barn och unga.
          </note>
          <note>
            Som enskilda har vi ett ansvar för vad vi stoppar i oss själva
            och våra barn och vilka produkter vi använder. För att vi som
            medborgare ska kunna ta det ansvaret är det viktigt med tydlig
            märkning och information. Men det finns i dag en fragmentering
            i märkningen som leder till förvirring.
          </note>
          <note>
            Vi kristdemokrater vill därför öka standardiseringen av märkning
            av produkter. Vi vill även se en öppen dialog mellan företag och
            konsumenter och ett bättre samarbete med olika intressenter.
          </note>
          <note>
            Fru talman! Ett område som har uppmärksammats alltmer de senaste
            åren är problemen med läkemedelsrester i avloppsvatten. Problemet
            är att reningsverken inte klarar av att bryta ned alla läkemedelsrester,
            utan många följer med det renade avloppsvattnet ut i naturen mer
            eller mindre opåverkade.
          </note>
          <note>
            Det är ännu oklart exakt hur läkemedelsresterna påverkar människornas
            och inte minst barnens hälsa. Men forskare har visat att de påverkar
            fiskar och andra vattenlevande organismer negativt.
          </note>
          <note>
            Här anser vi kristdemokrater att det behöver ges mer information
            om vikten av att återlämna överbliven medicin men också att det
            behövs bättre reningsmetoder för avloppsvattnet.
          </note>
          <note type="speaker">
            Anf. 300 ÅSA WESTLUND (S) replik:
          </note>
          <note>
            Fru talman! Jag blev riktigt glad när jag hörde Magnus Oscarssons
            anförande. Jag har tidigare samarbetat med en annan kristdemokrat
            i Euro ­ paparlamentet, Anders Wijkman, och han pratade ofta om
            förvaltarskaps ­ tanken. Den skulle ju verkligen kunna bli någonting
            lovande, så som Mag ­ nus Oscarsson gav uttryck för i sitt anförande.
          </note>
          <note>
            Då undrar jag ändå: Hur känns det med den här budgeten, där ni
            minskar anslagen med 75 procent i förhållande till regeringen?
            Hur ska ni kunna leva upp till tanken om förvaltarskapet och att
            lämna över åtminstone en lika bra jord till barnen som den vi
            har fått av våra föräldrar?
          </note>
          <note type="speaker">
            Anf. 301 MAGNUS OSCARSSON (KD) replik:
          </note>
          <note>
            Fru talman! Vi i Alliansen har jobbat i åtta år med att försöka
            göra miljön bättre. Jag känner mig ganska stolt, men jag är inte
            nöjd. Vi har mycket mer att göra. I vårt förslag till budget vill
            vi satsa på miljön, och det har vi visat. Det är klart att vi
            måste hjälpas åt. En kan inte göra allt, utan vi måste hjälpas
            åt.
          </note>
          <note>
            Vi är ändå glada att vi i Sverige har de miljömål vi har, men
            vi vill göra ännu mer. Det är svaret på din fråga.
          </note>
          <note type="speaker">
            Anf. 302 ÅSA WESTLUND (S) replik:
          </note>
          <note>
            Fru talman! Det är klart att man kan jämföra med vad som har
            varit. Men man kan också jämföra med vad det kan bli.
          </note>
          <note>
            Här finns det en budget på bordet från S- och MP-regeringen som
            innehåller mer pengar till det här området, och det skulle kunna
            bidra till att vi lämnar över en bättre jord till våra barn. Den
            kan nog inte bli bättre än den vi har ärvt – så långt kommer vi
            inte ens med den här budgeten. Men vår budget är i alla fall bättre
            än den som ni har presenterat. Skulle det inte kunna vara tänkbart
            att stödja den, Magnus Oscarsson?
          </note>
          <note type="speaker">
            Anf. 303 MAGNUS OSCARSSON (KD) replik:
          </note>
          <note>
            Fru talman! Vi står här och tävlar med varandra om vem som lägger
            fram det bästa programmet. Vi har försökt i åtta år, och jag tycker
            som sagt att vi i Sverige ska vara stolta men inte nöjda. Vi har
            mycket mer att göra. Vi ska tänka på våra barn och framtiden.
          </note>
          <note>
            Vi tycker att det förslag vi lägger fram är jättebra. Vi tävlar,
            men jag tycker att det är ganska onödigt. Här lägger vi fram ett
            bra förslag.
          </note>
          <note type="speaker">
            Anf. 304 Klimat- och miljöminister ÅSA ROMSON (MP):
          </note>
          <note>
            Fru talman! God kväll, kära ledamöter! Det är väldigt roligt
            att få komma till en ganska välbesatt plenisal i riksdagen trots
            den sena timmen. Jag hoppas att det också finns många andra lyssnare.
          </note>
          <note>
            Miljö- och klimatpolitiken är ett oerhört viktigt område. Som
            flera talare redan har sagt engagerat från talarstolen handlar
            det om ett perspektiv långt i framtiden. Det kanske inte är det
            vanliga i politiken att diskutera att beslut som vi fattar och
            reformer som vi gör i dag ger förutsättningar för det samhälle
            vi har i framtiden. Men så är det med miljöpolitiken. Vi har här
            den kanske viktigaste och största utmaningen.
          </note>
          <note>
            Vi har gemensamt beslutat att vi ska lämna över ett samhälle
            där de stora miljöproblemen i Sverige är lösta och göra det utan
            att samtidigt orsaka ökade klimat- och miljöproblem i andra delar
            av världen. Det är ett genuint lokalt, nationellt och globalt
            arbete som man har att göra.
          </note>
          <note>
            Miljön ger oss trots allt den rena luft, det friska vatten, den
            levande natur och den värld och de resurser i balans som vi behöver,
            både vår generation och kommande. Det är med respekt för det svåra
            politiska området som vi har den debatt vi har i kväll.
          </note>
          <note>
            Från samarbetsregeringen har vi redan gjort enormt stora satsningar
            i budgeten för 2015, men framför allt ligger vårt anslag i att
            ställa om svensk politik så att vi ser att investeringar i framtiden
            är en väg för att säkra det goda klimatet och lämna över en bättre
            värld till våra barn. Samtidigt är vi övertygade om att många
            sådana framtidsinvesteringar är nyckeln till att bygga en hållbar
            ekonomi, öka konkurrenskraften i delar av det svenska näringslivet
            och verkligen driva fram innovationsklimatet i det svenska näringslivet
            och i det svenska samhället.
          </note>
          <note>
            Det internationella miljösamarbetet är oerhört viktigt – det
            är någonting vi ofta pratar om. Men jag tror att det nu också
            handlar om, precis som någon tidigare sade från talarstolen, att
            se det arbetet i ljuset av vad vi kan göra på hemmaplan för att
            visa goda exempel.
          </note>
          <note>
            Det är i ett lite mer näringspolitiskt hänseende, det vill säga
            att vi kan hitta lösningar som företagare och innovatörer i Sverige
            kan visa upp i andra länder för att hitta lösningar på lokala
            och globala miljöproblem där.
          </note>
          <note>
            Det är också för att vi i de internationella förhandlingarna
            står betydligt tryggare och starkare i vår anmodan att fler länder
            ska samarbeta kring globala och svåra miljöproblem om vi kan visa
            att satsningar på klimat- och miljöinvesteringar är att bygga
            ett gott samhälle.
          </note>
          <note>
            Det är att bygga ett gott samhälle för våra barn, både i länder
            som är rika och i länder som har mindre ekonomier, att satsa på
            klimat- och mi ljöfrågorna inhemskt och lokalt och att göra detta
            tillsammans. Det är en nyckel i de internationella förhandlingarna
            att kunna visa framgångsexempel. Det måste man göra. Det arbetet
            börjar verkligen på hemmaplan.
          </note>
          <note>
            Jag vet att det i denna kammare sitter oerhört många engagerade
            tidigare kommun- och landstingspolitiker som har sett hur man
            kan jobba i praktiken med klimat- och miljöfrågor på ett ganska
            handfast sätt i det lokala samhället i Sverige. Det vi ser är
            att vi i Sverige har ett samhälle som är väldigt engagerat och
            väldigt drivande i att sätta upp miljö- och klimatmål även på
            det lokala planet. Vi ser oerhört många företagare som vill driva
            processerna framåt.
          </note>
          <note>
            Det är i det här arbetet som vi från samarbetsregeringen driver
            en politik för att kunna växla upp i ett nationellt sammanhang,
            för det har saknats en gemensam bas.
          </note>
          <note>
            Det talades tidigare om miljömålen som ett viktigt system för
            att samla den svenska klimat- och miljöpolitiken så att varje
            liten aktör i det svenska samhället ser att man är med och bidrar
            till ett system som faktiskt har betydelse även om det inte ser
            så ut.
          </note>
          <note>
            Det hör vi också i miljödebatten ibland: Det spelar ingen roll
            vad jag gör – lilla jag, lilla Sverige, lilla medborgaren i en
            av städerna eller i den lilla orten i Sverige. Men det spelar
            faktiskt roll. När alla, var och en, gör det de kan se är möjligt
            kan det faktiskt göra hela kakan annorlunda. Det kan göra hela
            det nationella anslaget radikalt annorlunda. Det är ett sådant
            anslag jag som klimat- och miljöminister i regeringen vill få
            till så att alla aktörer verkligen känner att de är med och bidrar.
            Tillsammans gör vi faktiskt skillnad. Tillsammans kan vi också
            vända många av de negativa trender som i dag finns på miljö- och
            klimatpolitikens område.
          </note>
          <note>
            Jag ska kort, fru talman, gå igenom huvuddragen i reformarbetet,
            den ganska kraftiga investeringshöjning som samarbetsregeringen
            gör i budgeten och i budgetförslaget som nu ligger i kammaren
            för behandling redan inför år 2015. Sammantaget handlar det om
            investeringar på över 4 miljarder kronor över de tidigare nivåerna
            redan 2015.
          </note>
          <note>
            Det är tågsatsningar på över 1 miljard per år i ökat underhåll
            och reinvesteringar för att säkra en tågpolitik som börjar ta
            hem arbetet med att få tågen att gå i tid. En nyckel för att folk
            ska våga lita på tågtrafiken är att vi får den att fungera.
          </note>
          <note>
            Vi gör satsningar på kollektivtrafik i svenska städer där vi
            vet att vi kan minska klimatutsläppen genom att flytta resenärer
            från bilköer till modern kollektivtrafik. Där måste staten vara
            med och ge sitt katalyserande bidrag. Över 500 miljoner per år
            satsar vi på detta.
          </note>
          <note>
            Vi möjliggör lokala klimatinvesteringar på en helt ny nivå jämfört
            med alliansregeringen, som tog bort det ganska uppskattade och
            väldigt framgångsrika arbete med lokala klimatinvesteringar som
            fanns. Nu vill vi göra det här i modernare form och se till att
            bygga vidare på det arbete med klimat- och energiplaner som många
            kommuner och landsting har jobbat med.
          </note>
          <note>
            Till detta kommer energieffektivisering i flerbostadshus. Vi
            vet nämligen att sparade resurser, sparad energi, är den kanske
            absolut bästa miljögärning vi kan göra.
          </note>
          <note>
            Fru talman! Även på kemikalieområdet och för den biologiska mångfalden
            görs det stora investeringar. Det handlar om att säkra att barnens
            vardag är fri från gifter. Här behöver vi ökad miljöövervakning
            av vatten. Vi har fått oroväckande rapporter om bekämpningsmedel
            som har nått ner i grundvattnet i delar av vårt land. Vi ser att
            tidigare miljöskulder har uppnått oroväckande nivåer i vissa dricksvattenområden.
            Här måste vi öka både övervakningen och det proaktiva arbetet.
          </note>
          <note>
            När det gäller den biologiska mångfalden satsar vi på ökat skydd
            av skogar. Vi måste se till att enskilda skogsägare vet att man
            kan få ersättning när man hindras från att avverka för att gemensamt
            säkra att de värdefulla naturskogar vi har inte avverkas. De kan
            inte ersättas. Vi behöver få fler skyddade områden och se till
            att de sköts. Vi behöver inte minst se till att få fler skyddade
            områden i den marina miljön.
          </note>
          <note>
            En viktig del av samarbetsregeringens budget för 2015 och framåt
            pekar ut riktningen för det som ledamoten Lena Ek tog upp här,
            nämligen miljöskatter. Vi behöver gå från att sänka de totala
            skatterna på arbete och på företag med över 100 miljarder per
            år, som alliansregeringen gjorde, till att säkra att miljöskatterna
            blir en tydligare bas i svensk skattepolitik. De sjönk under alliansregeringens
            tid från 3 procent av intäkterna till 2 ½ procent. Det måste brytas.
            Tittar vi på jämförbara länder i EU ser vi att miljöskatterna
            i Sverige ligger i ett mellanläge. Vi ligger alltså inte alls
            bland dem som är mest effektiva på att ta ut miljöskatter.
          </note>
          <note>
            Miljöskatterna i Sverige höjs redan 2015 med ungefär 3 miljarder.
            Det är skattehöjningar på fordon, kärnkraft, naturgrus, avfall,
            bekämpningsmedel och något mer. Vi säger väldigt tydligt att inriktningen
            framöver är att de miljöstyrande effekterna på skatterna måste
            öka. Alla ekonomer, alla som tittar på hur man skapar en effektiv
            miljöpolitik och skattepolitik, ser nämligen att det är förorenaren
            som ska betala. Det är en princip som många här inne brukar omhulda
            i teorin, men det ser lite si och så ut när det kommer till konkreta
            förslag i kammaren.
          </note>
          <note>
            Jag hoppas att det under budgetdebatten också blir en stark debatt
            om behovet av att skärpa det svenska miljöskattesystemet så att
            vi ser att det är i balans med principen att förorenaren betalar.
          </note>
          <note type="speaker">
            Anf. 305 LENA EK (C) replik:
          </note>
          <note>
            Fru talman! Tack, ministern, för ett engagerat anförande!
          </note>
          <note>
            Även om Sverige som sagt får bra miljöbetyg av OECD och rankas
            som etta på skalan för grön ekonomi har vi våra problem. Ett oerhört
            svårt problem är det som har upptäckts med PFOS i grundvatten.
          </note>
          <note>
            PFOS är ett perfluorerat, ytaktivt ämne som är toxiskt, det vill
            säga giftigt, bioackumulerande, alltså samlas i fettvävnad på
            människor, och persistent, det vill säga avklingar långsamt och
            har en lång halveringstid. Möjligen bryts det inte ned alls.
          </note>
          <note>
            En grupp myndigheter har arbetat med rapporter om utsläppen i
            bland annat Blekinge. Vad avser ministern att göra med resultatet
            av de rapporterna, och vad sker i framtiden med detta?
          </note>
          <note type="speaker">
            Anf. 306 Klimat- och miljöminister ÅSA ROMSON (MP) replik:
          </note>
          <note>
            Fru talman! Tack för frågan, Lena! Det är ett viktigt område
            som vi följer och som jag vet att också den tidigare regeringen
            följde noga.
          </note>
          <note>
            Det finns två saker att lära sig av det här. Vad kan vi lära
            oss inför framtiden? Jo, att om man släpper ut kemikalier när
            man är osäker på effekterna kan det bli oerhört riskfyllt, dyrt
            och svårt att hantera. Effekterna kommer långt senare och skapar
            väldigt mycket större problem än jag tror att producenterna och
            leverantörerna av medlet trodde från början. Det är det första
            att lära sig: Kemikalielagstiftningen måste bli tyd ­ ligare.
            Vi måste driva fram en stärkt kemikalielagstiftning.
          </note>
          <note>
            Vi behöver också lära oss mer om de här särskilda ämnena, som
            har använts på så många orter i Sverige. Det går ju att leda tillbaka
            till skum på många av Räddningstjänstens anläggningar, flygplatser
            och så vidare. Det måste kartläggas mycket noggrannare, och det
            arbetet följer också regeringen.
          </note>
          <note type="speaker">
            Anf. 307 LENA EK (C) replik:
          </note>
          <note>
            Fru talman! Det är fyra eller fem myndigheter som under det senaste
            halvåret eller kanske nio månaderna har jobbat med kartläggning
            av den här problematiken. Rapporterna har kommit i höst, och någon
            kommer före jul.
          </note>
          <note>
            Självklart är detta ett väldigt bekymmer för människorna i de
            bygder där de här sedan länge förbjudna ämnena har återfunnits
            i grundvattnet. Därför är min fråga till ministern återigen: Hur
            tänker regeringen hjälpa till för att sanera och för att stödja
            och hjälpa människorna i de bygderna?
          </note>
          <note type="speaker">
            Anf. 308 Klimat- och miljöminister ÅSA ROMSON (MP) replik:
          </note>
          <note>
            Fru talman! Det vi gör är alltså att följa det här arbetet. Precis
            som du säger är rapporterna på väg in. Därför har vi ännu inte
            dragit alla slutsatser av det konkreta arbetet. Det kommer jag
            att göra. Jag kommer gärna tillbaka till det, och jag är säker
            på att jag får fler frågor om det av dig här i riksdagen.
          </note>
          <note>
            Vi behöver också säkerställa en bättre miljöövervakning av vatten
            ­ systemen. Det är en anledning till den ganska kraftiga utgiftsökning
            som finns i budgeten med hänvisning till att miljöövervakningen
            av vatten måste bli bättre. Vi vet att det finns bekämpningsmedel
            i vissa grund ­ vattentäkter, så det sker redan nu en sådan förstärkning.
          </note>
          <note type="speaker">
            Anf. 309 JOSEF FRANSSON (SD) replik:
          </note>
          <note>
            Fru talman! Jag skulle vilja ställa några frågor till Åsa Romson
            gällande utfästelsen om 4 miljarder till klimatbistånd.
          </note>
          <note>
            Det är som sagt tomt i ladorna. I alla fall är det så regeringen
            har beskrivit det. Då är frågan till att börja med: Hur ska klimatbiståndet
            användas? Ska det användas ungefär som i dag – på sol- och vindkraft,
            som är tämligen verkningslöst? Då hamnar vi i ett läge där dessa
            4 miljarder kanske fördröjer klimatuppvärmningen med 20 minuter
            och – enligt den uträkning som jag redogjorde för förut – sänker
            temperaturen om 85 år med 0,000001 grad. Detta är alltså vad man
            får för 4 miljarder av svenska skattebetalares pengar – när ladorna
            är tomma.
          </note>
          <note>
            Är det rätt att i detta läge, när ladorna är tomma, ha denna
            typ av gå-före-politik?
          </note>
          <note type="speaker">
            Anf. 310 Klimat- och miljöminister ÅSA ROMSON (MP) replik:
          </note>
          <note>
            Fru talman! Jag har förstått att det inte är Sverigedemokraternas
            politik att gå före med något, särskilt inte på klimatområdet.
            Detta är däremot en oerhört viktig politik om vi ska ta klimathotet
            på allvar, vilket jag vet att det finns all anledning att göra,
            inte minst genom de rapporter som ledamoten Jens Holm stod här
            och föredrog för ledamoten Josef Fransson alldeles nyss.
          </note>
          <note>
            Det är ett löfte från Sverige som Fredrik Reinfeldt gav i Köpenhamn
            under klimattoppmötet att alla de rika länderna för att säkerställa
            en global uppgörelse om klimatet och klimatutsläppen också måste
            säkerställa att fattigare länder får hjälp med att göra tekniksprånget.
            De ska inte behöva gå via kolkraftverken och de stora koldioxidutsläppen
            utan ska få hjälp med att hitta ett gott samhälle med en rimlig
            energiförsörjning som bygger bland annat på det som du inte alls
            tror på – vind och sol.
          </note>
          <note>
            Detta ska alltså gå till förnybar energi, och det ska uppfylla
            svenska internationella löften om klimatfinansiering.
          </note>
          <note type="speaker">
            Anf. 311 JOSEF FRANSSON (SD) replik:
          </note>
          <note>
            Fru talman! Det är just detta att vi har den här gå-före-politiken.
            Precis som Åsa Romson själv nämner gäller det att inte bara Sverige
            utan samtliga industrinationer runt om i världen kör på ungefär
            samma spår. Men så sker ju inte.
          </note>
          <note>
            Jag tror inte att vare sig USA, Kina eller särskilt många av
            de länder som håller på att utvecklas precis står och tittar på
            vad Sverige och den nya regeringen gör och bara hakar på. Jag
            tror snarare att det är Åsa Romson och regeringen som har väldigt
            bråttom att avskaffa den svenska tillväxten, för tillväxt är någonting
            som ni inte gillar.
          </note>
          <note type="speaker">
            Anf. 312 Klimat- och miljöminister ÅSA ROMSON (MP) replik:
          </note>
          <note>
            Fru talman! Det är nog en långdragen politik att försöka avskaffa
            den svenska tillväxten genom att uppfylla internationella löften
            om klimat ­ finansiering och därmed ge 500 miljoner nästa år till
            additionell klimat ­ finansiering i enlighet med de internationella
            åtagandena och ha en utgiftsram på 4 miljarder över 4 år.
          </note>
          <note>
            Vi har redan sett att detta har effekt. Flera länder som har
            sagt att de vill engagera sig i klimatfinansieringen har gått
            ut och ökat sina belopp och föregått med stora belopp för att
            säkra att den klimatöverenskommelse som vi behöver få till i Paris
            nästa år kommer till stånd.
          </note>
          <note type="speaker">
            Anf. 313 JENS HOLM (V) replik:
          </note>
          <note>
            Fru talman! Jag skulle vilja spinna vidare på det replikskifte
            vi just hörde, men från ett helt annat perspektiv.
          </note>
          <note>
            Frågan om tekniköverföring är en av de viktigaste frågorna i
            de internationella klimatförhandlingarna. Man kan lite förenklat
            säga att de rika länderna har åtagit sig att överföra ny grön
            teknik till utvecklingsländerna för att de ska kunna minska sina
            utsläpp.
          </note>
          <note>
            När jag var på ett av klimattoppmötena träffade jag en företrädare
            från Filippinerna. Bara ett par veckor tidigare hade det varit
            en fruktansvärd jordbävning där som hade dödat tusentals människor.
            Hon sade: Om vi bara kunde få kostn adsfri tillgång till de datamode
            l l eringsprogram som är så bra och som finns i Europa skulle
            massvis med människor inte behöva lida skada. I dag är sådana
            här program låsta i licenser, patent och immaterialrätt. Det finns
            även annan ny, bra och grön teknik som är låst i immaterialrätten.
          </note>
          <note>
            Skulle ministern kunna tänka sig att luckra upp patentlagstiftningen
            just för några väl valda miljötekniker för att lättare kunna överföra
            dem kostnadsfritt?
          </note>
          <note type="speaker">
            Anf. 314 Klimat- och miljöminister ÅSA ROMSON (MP) replik:
          </note>
          <note>
            Fru talman! Det finns pågående arbete, som Jens Holm känner till,
            på internationellt plan där man tittar på miljötekniker och överföringen.
            Framför allt tittar man på hur man kan ta bort de tekniska hindren
            och sådana saker. I detta ligger även ibland royaltyer och delar
            av det som hänger ihop med immaterialrätten.
          </note>
          <note>
            Den övergripande analysen är att när det gäller mycket av den
            teknik som behövs – och då talar vi på energiområdet till exempel
            om vindkraft – är det inte svårt ur den aspekt som du tar upp
            nu. Det handlar alltså här inte om svårartade immaterialrätter
            eller liknande, utan detta är teknik som är väl beprövad och känd
            och som dessutom fungerar.
          </note>
          <note>
            Där handlar det mer om finansiering, och jag är glad att vi i
            budgeten är överens mellan våra partier om att det är viktigt
            att Sverige är med och finansierar så att man får tillgång till
            ny teknik genom att man kan efterfråga klimatfinansieringsmodellerna.
          </note>
          <note type="speaker">
            Anf. 315 JENS HOLM (V) replik:
          </note>
          <note>
            Fru talman! Det handlar både om finansiering och om att se till
            att den nya bästa tekniken inte är låst i patent och liknande
            i immaterialrättslig lagstiftning.
          </note>
          <note>
            Inom ramen för det internationella tjänsteavtalet TRIPS kom man
            överens om att när det gäller livsbesparande mediciner f ör de
            fattigaste länderna ta bort patenten. Man borde göra samma sak
            när det gäller miljöteknik för de fattigaste länderna. Då skulle
            vi kunna föra över mer teknik – den senaste tekniken. Det är så
            jag menar.
          </note>
          <note type="speaker">
            Anf. 316 Klimat- och miljöminister ÅSA ROMSON (MP) replik:
          </note>
          <note>
            Fru talman! Delar av sådana samtal pågår internationellt. Jag
            har samma bild som Jens Holm; det finns säkert områden där detta
            skulle kunna ha motsvarande effekt. Däremot har de inte varit
            lika lätta att iden ­ tifiera, efter vad jag har förstått av samtalen.
            Men jag ska ta upp detta, följa upp det närmare och se om det
            skulle kunna ha stor effekt när det gäller klimatinvesteringar
            och klimatanpassning i fattiga länder. Detta är ett accelererande
            problem, och som du säger är det när det gäller Filippinerna dessutom
            en akut humanitär katastrof kopplat till en klimatkatastrof.
          </note>
          <note type="speaker">
            Anf. 317 JEFF AHL (SD) replik:
          </note>
          <note>
            Fru talman! Det är ingen hemlighet att Miljöpartiet är ett Stockholmsparti.
            Utanför Stockholms tullar slutar Sverige existera.
          </note>
          <note>
            Miljöpartiet vill behålla branschstödet till krögarna i och med
            att man inte vill höja den halverade krogmomsen. Man aviserar
            även höjd kol ­ dioxidskatt. Det kommer att slå hårt mot lands-
            och glesbygd. Bilen är vital för dem som bor i lands- och glesbygd.
            Utan den minskar rörelsefriheten betydligt. Detta slår framför
            allt mot låginkomsttagarna.
          </note>
          <note>
            Därför undrar jag: När kommer regeringen att höja denna skatt?
            Min andra fråga är: Inser ministern att höjningen slår hårt framför
            allt mot dem med sämst privatekonomi?
          </note>
          <note type="speaker">
            Anf. 318 Klimat- och miljöminister ÅSA ROMSON (MP) replik:
          </note>
          <note>
            Fru talman! Jag förstår frågan så att den delvis handlar om fördelnings
            ­ politiska effekter av miljöskatter, som jag också tog upp i
            mitt anförande. Ska man i själva konstruktionen av miljöskatterna
            kompensera m ed för ­ delningspolitisk hänsyn e ller ska man göra
            som i den hittills rådande modellen i Sverige och i många andra
            västländer, där man har fördelnings ­ politiska mekanismer i andra
            delar av skattesystemet, och ganska kraft ­ fulla sådana?
          </note>
          <note>
            Samarbetsregeringen vill nu, vilket märks i den budget som är
            förelagd för riksdagen, rätta till detta. Vi försöker minska de
            ekonomiska klyftorna i det svenska samhället helt enkelt genom
            att de med lägst inkomster ska få störst chanser med denna budget.
            Om du läser budgeten och jämför den med den tidigare regeringens
            budgetar ser du att det är en kraftfull satsning på dem med sämst
            inkomster. Det är den väg som jag tror att vi kan använda både
            för effektiva miljöskatter och för en tydlig fördelningspolitik.
          </note>
          <note type="speaker">
            Anf. 319 JEFF AHL (SD) replik:
          </note>
          <note>
            Fru talman! Den höjning som regeringen har aviserat kommer att
            slå hårt mot dem som har bil på landsbygden, och den kommer att
            slå främst mot dem som har låg inkomst. När man rör sig på landsbygden
            rör man sig långa sträckor och väldigt ofta. Det gäller framför
            allt dem som pendlar mellan glesbygd och en tätort mycket längre
            bort.
          </note>
          <note>
            Jag hoppas att Socialdemokraterna kommer att motverka detta allt
            de kan i regeringen och att miljöministern inte får genomslag
            för denna koldioxidskatt, som kommer att slå mot låginkomsttagarna.
          </note>
          <note type="speaker">
            Anf. 320 Klimat- och miljöminister ÅSA ROMSON (MP) replik:
          </note>
          <note>
            Fru talman! Jag är möjligen dåligt påläst, men jag kunde inte
            i Sverige ­ demokraternas oppositionsbudget , som lades fram häromdagen
            , se att det föreslogs några radikala sänkningar av koldioxidskatterna
            som avsevärt skulle förbättra möjligheterna på landsbygden.
          </note>
          <note>
            Vi kan konstatera att Sverige är ett stort land. Transporterna
            är oerhört viktiga. Därför behövs otroligt stora investeringar,
            inte minst i upprustningen av järnvägsnätet och även en utbyggnad
            av detta. Men det behövs också underhåll av vägnätet, och man
            behöver även säkerställa att vägnätet håller ihop. Den vägslitageavgift
            som är aviserad är viktig för att säkerställa ett fungerande trafiknät.
          </note>
          <note type="speaker">
            Anf. 321 ULF BERG (M) replik:
          </note>
          <note>
            Fru talman! Jag tror att det som den lilla människan gör är väldigt
            viktigt. Jag tror också att det är viktigt att vi går före och
            är goda exempel på hur vi beter oss mot miljön. Där delar jag
            helt klimat- och miljöministerns syn. Hur vi lever upp till det
            kan vi diskutera en annan gång.
          </note>
          <note>
            Jag funderar lite över skogen. Det finns otroligt mycket frivilliga
            avsättningar. Vi har en skogspolitik i dag där frihet under ansvar
            gäller. Om man köper skog för 5 miljoner i dag ska man helst avsätta
            250 000 eftersom man ska avsätta minst 5 procent om man certifierar
            sin skog.
          </note>
          <note>
            Då funderar jag på hur regeringen tänker fortsätta det otroligt
            framgångsrika arbetet med att skogsägare känner ansvar och, utan
            att få betalt, avsätter stora områden av sin egen skog för att
            värna miljön.
          </note>
          <note type="speaker">
            Anf. 322 Klimat- och miljöminister ÅSA ROMSON (MP) replik:
          </note>
          <note>
            Fru talman! Jag vill tacka för en viktig fråga om vår skog och
            om vår framtida skog. Sverige , med väldigt många enskilda skogsägare
            , tar ett stort ansvar för att tänka långsiktigt. Man förvaltar
            sin skog, och man vill göra det på lång sikt.
          </note>
          <note>
            Vi har haft problem när det gäller de frivilliga avsättningarna,
            med att det inte finns dokumenterat någonstans vilka värden man
            därmed skyddar. Det är inte heller dokumenterat hur de frivilliga
            avsättningarna blir bestående över tid. Det finns alltså väldigt
            få mekanismer som gör att vi från nationellt håll med något slags
            säkerhet kan säga att avsättningarna också är med och skyddar
            och därmed stärker den biologiska mångfalden. Det är en väldigt
            god gest från skogsägarna. Men jag menar att vi har ett för dåligt
            system för att verifiera att det också ger utslag i de höjda miljövärden
            som vi behöver.
          </note>
          <note>
            Det finns dock inga beslut eller någon andemening hos regeringen
            om att frånta skogsägarna möjligheten att göra frivilliga avsättningar
            inom ramen för certifieringsarbetet.
          </note>
          <note type="speaker">
            Anf. 323 ULF BERG (M) replik:
          </note>
          <note>
            Fru talman! Nyligen kunde vi läsa att Skogsstyrelsen har medgivit
            att de har mätt fel när de har tittat på avverkningar och konstaterat
            att man har sparat och avsatt betydligt mer mark än de hade räknat
            med. Det har ofta varit områden över 0,5 hektar. Det är naturligtvis
            olyckligt att en statlig myndighet sprider rena felaktigheter
            så att det blir ett ökat tryck.
          </note>
          <note>
            Jag hoppas verkligen att frihet under ansvar kan fortsätta. Annars
            tror jag att det kommer att gå i motsatt riktning.
          </note>
          <note type="speaker">
            Anf. 324 Klimat- och miljöminister ÅSA ROMSON (MP) replik:
          </note>
          <note>
            Fru talman! Jag delar ambitionen att vi ska ha skogspolitik som
            är långsiktigt hållbar och som värnar de stora värden som finns
            i skogen, både utifrån de resurser som skogen i Sverige ger men
            också de biologiska värden som ger tillbaka så mycket mer till
            samhället såväl i dag som i framtiden.
          </note>
          <note>
            Jag tror att vi behöver jobba med att stärka det skydd som får
            ökat stöd . Alliansregeringen genomdrev att det nu är ganska dyrt
            för staten, men det är bra för den enskilde skogsägaren att man
            får ersättning när man hindrar avverkning av värdefull skog. Det
            måste vi också säkra. Där har det nämligen varit riktigt tomt
            i ladorna; där har det inte funnits pengar.
          </note>
          <note type="speaker">
            Anf. 325 ÅSA COENRAADS (M) replik:
          </note>
          <note>
            Fru talman! Jag vill tacka miljöministern för ett intressant
            anförande.
          </note>
          <note>
            Miljöministern började väldigt bra med att berätta att miljöpolitiken
            är global. Det har alliansregeringen drivit ganska hårt under
            sin tid vid makten, det vill säga att ökad tillväxt och minskade
            klimatutsläpp faktiskt går hand i hand. Det behöver inte finnas
            en motsättning.
          </note>
          <note>
            Jag blir dock lite orolig när jag läser vänsterregeringens budget.
            Det är nämligen mycket politik om klimatåtgärder på hemmaplan
            och ganska lite på nationellt plan. Det är farligt för Sverige.
            Jag ser att vi har företag som flyttar. Jag ser att reformer för
            att fler ska komma i arbete tas bort, och jag ser att det blir
            dyrare att leva och bo i Sverige.
          </note>
          <note>
            Jag undrar därför: Hur tänker regeringen driva den internationella
            klimatpolitiken utan att riskera tillväxten och arbeten i Sverige?
          </note>
          <note type="speaker">
            Anf. 326 Klimat- och miljöminister ÅSA ROMSON (MP) replik:
          </note>
          <note>
            Fru talman! Som jag redogjorde för i mitt anförande ser jag det
            natio ­ nella arbetet också som en viktig del av det internationella
            arbetet. Precis som ledamoten pekar på har nästan alla miljöfrågor
            dimensioner av lokal påverkan men också nationell och global påverkan.
            Jag tror att arbetet måste ske även på det planet.
          </note>
          <note>
            Det som jag saknade mycket i Alliansens miljö- och klimatpolitik
            var just arbetet på hemmaplan. Det internationella arbetet var
            lättare att enas om, inte minst här i kammaren. Det är nämligen
            alltid lätt att peka på vad andra ska göra. Det har vi ganska
            lätt att komma överens om, men så fort det handlar om något som
            vi ska göra själva här och nu blir det mycket svårare.
          </note>
          <note>
            Den här regeringen, samarbetsregeringen, har ambitionen att ta
            tag i de svåra frågorna och genomföra förändringar här och nu,
            även på hemmaplan. Som jag nämnde vill vi även använda dem som
            goda exempel, för att möjliggöra för våra företag och entreprenörer
            att vara ute och sprida goda idéer men också för att vi i de internationella
            förhandlingarna ska kunna visa att klimat- och miljöpolitik lönar
            sig i det långa loppet. Vi bygger ett starkare samhälle med sådana
            investeringar.
          </note>
          <note type="speaker">
            Anf. 327 ÅSA COENRAADS (M) replik:
          </note>
          <note>
            Fru talman! Det är skönt att höra att samarbetsregeringen vill
            och har en ambition för att göra det bättre för miljön och klimatet
            globalt. Men det har varit lite rörigt i riksdagen och i regeringen
            i fråga om vad de gemen ­ samma målen faktiskt har varit. Statsministern
            har sagt en sak, utrikes ­ ministern har sagt en annan sak och
            klimat- och miljöministern har sagt en tredje sak. Jag undrar
            nu om samarbetsregeringen har ett gemensamt mål i de internationella
            förhandlingarna framöver.
          </note>
          <note type="speaker">
            Anf. 328 Klimat- och miljöminister ÅSA ROMSON (MP) replik:
          </note>
          <note>
            Fru talman! Samarbetsregeringen har inte bara ett gemensamt mål
            i de internationella klimatförhandlingarna som nu går in i ytterligare
            ett toppmöte, i Lima. Vi har ett gemensamt mål härifrån riksdagen.
            Det har vi nämligen fått stöd för i EU-nämnden. Jag tror till
            och med att ledamöterna från ledamotens parti var med på det mandat
            som vi har. När vi förhandlar internationellt är det viktigt att
            vi också har ett brett samarbete härifrån kammaren. Annars skulle
            det vara väldigt svårt.
          </note>
          <note>
            Jag vill peka på att Sverige inte har brutit sambandet mellan
            minskade klimatutsläpp och ökad tillväxt. Vi har ökat de utsläpp
            som är bnp-relaterade samtidigt som vi har ökat tillväxten. Vi
            behöver bryta det, men det är inte brutet i dagsläget.
          </note>
          <note type="speaker">
            Anf. 329 ANDERS FORSBERG (SD) replik:
          </note>
          <note>
            Fru talman! Miljöministern!
          </note>
          <note>
            Jag tänkte tala om definitionen av skyddad skog. Enligt regeringens
            budgetproposition uppgår den formellt skyddade skogen i Sverige
            till 1,2 miljoner hektar produktiv skogsmark, vilket skulle motsvara
            ungefär 5 procent av den totala produktiva skogsmarken i Sverige.
            Utöver det tillkommer skogsbrukets frivilliga avsättning av produktiv
            skog, som är ytterligare 1,2 hektar . Det skulle bli 2,4 miljoner,
            och det uppges vara 10 procent.
          </note>
          <note>
            Om man går på internationell statistik räknar man dock även med
            de så kallade impedimenten. I så fall skulle vi hamna på 25 procent
            skyddad skog av skogsbruksarealen.
          </note>
          <note>
            Min fråga till miljöministern är då: Vilken uträkning ska vi
            använda? Ska vi använda nationell eller internationell praxis
            när vi räknar miljömålen?
          </note>
          <note type="speaker">
            Anf. 330 Klimat- och miljöminister ÅSA ROMSON (MP) replik:
          </note>
          <note>
            Fru talman! Jag tackar för engagemanget i hur vi skyddar skogen
            och hur vi också verifierar att vi skyddar den svenska skogen
            på ett effektivt sätt. Som jag sade i ett tidigare replikskifte
            har jag och regeringen varit oroliga över att slå samman de frivilliga
            avsättningarna eftersom de inte är skyddade över tid. På skogsbolagens
            frivilliga avsättningar har vi bland annat sett att när mark har
            sålts till ett annat skogsbolag har det som var en frivillig avsättning
            i det första skogsbolagets ägande plötsligt avverkats. Här har
            vi ett system som brister när det gäller att svara mot internationella
            åtaganden som vi bland annat har från Nagoya.
          </note>
          <note>
            Det finns alltså ett stort arbete kvar för att skydda mer värdefull
            skog. Jag är särskilt orolig över de kvarvarande naturskogar som
            vi har i Sverige där en så pass liten rest inte har haft ett extensivt
            skogsbruk. Jag är rädd för att vi nu går mot avverkningar där.
          </note>
          <note type="speaker">
            Anf. 331 ANDERS FORSBERG (SD) replik:
          </note>
          <note>
            Fru talman! Jag tror inte a tt du uppfattade frågan riktigt,
            Åsa Romson. Jag frågade hur du ser på att vi har olika statistik.
            Vi använder internationell standard eller nationell standard.
            Använder vi den nationella standarden i Sverige pratar vi om 10
            procent. Om vi pratar om den internationella standarden är det
            25 procent skyddad skog eftersom man räknar in d e så kallade
            skogsimpedimenten , vilka i Sverige utgör 4,9 miljoner av Sveriges
            totalt 28 miljoner skogshektar. Det är min fråga.
          </note>
          <note type="speaker">
            Anf. 332 Klimat- och miljöminister ÅSA ROMSON (MP) replik:
          </note>
          <note>
            Fru talman! Jag tycker att det vore fel att inräkna impediment
            mark. Det är ju mark som ännu inte har någon avverkningspotential.
            Det är klart , vi kan ju också göra delar av Stockholms innerstad
            till skyddad mark. Vi kommer åtminstone inte att avverka de träd
            som står i Humlegården.
          </note>
          <note>
            Här är det viktigt att hålla ögonen på hur vi säkrar skyddet
            för hela den biologiska mångfalden. Där finns det annan statistik
            som är viktig. Då handlar det om i vilka skogs områden vi säkerställer
            skyddet så att vi inte bara skyddar vissa skogsområden.
          </note>
          <note type="speaker">
            Anf. 333 MATILDA ERNKRANS (S):
          </note>
          <note>
            Fru talman! Moderaterna och den tidigare borgerliga regeringen
            visade tillsammans alltför låga ambitioner för miljö- och klimatfrågan,
            lokalt, nationellt och internationellt. Om detta påminde oss gårdagens
            presentation av Alliansens skuggbudget. Ambitionerna hos Alliansen
            tillsammans är inte tillräckligt höga. Att spara 1,6 miljarder
            på miljöbudgeten känns både verklighetsfrånvänt och omodernt .
          </note>
          <note>
            Jag kan bara känna en förtröstan i att väljarna efter åtta år
            av den politiken tydligt valde bort den för de kommande fyra åren.
            Jag hoppas verkligen att den tid är förbi då skattesänkningar
            alltid sattes före jobben, sattes före att bygga välfärden starkare
            och sattes före att motverka det största hotet mot mänskligheten
            genom tiderna, nämligen miljö- och klimatutmaningen.
          </note>
          <note>
            Jag vill hävda att visionen om en hållbar värld lever i Sverige
            i dag, där modet finns att satsa på en framtid för arbete och
            utveckling, för en välfärd kombinerad med gröna investeringar
            som bär hållbarhet. Vi socialdemokrater är ytterst stolta över
            att få vara en del av den samarbetsregering bestående av socialdemokrater
            och miljöpartister som förverkligar höga miljö- och klimatambitioner.
          </note>
          <note>
            Det är sannerl igen hög tid att få bära vidare inte minst den
            socialdemokratiska idén om det gröna folkhemmet – ett Sverige
            där nya hållbara jobb kan växa fram genom satsningar på forskning,
            innovationsutveckling, utbyggd högskola och universitet, ett Sverige
            som kombinerar en god välfärd med en rättvis fördelningspolitik
            och ett ansvar för kommande generationers miljö, ett Sverige där
            jobb, välfärd och miljö hänger ihop, ett Sverige som grundar sig
            på alla människors lika värde och solidaritet. Det känner vi igen
            i den svenska regeringspolitiken.
          </note>
          <note>
            Fru talman! Det handlar om att intensifiera arbetet med att minska
            våra klimatutsläpp, att göra det mer lönsamt att välja klimatsmarta
            lösningar och att stödja ett klimatfinansieringsprogram för kommuner
            och regioner. Alla utsläpp är nämligen lokala. Och Sverige behöver
            ta till vara den initiativkraft som finns i det lokala och regionala
            klimatarbetet. Till detta lägger vi fast nya höga ambitioner nationellt
            och internationellt. Vi ska med trovärdighet driva det internationella
            klimatarbetet, inte minst genom att finansiera internationella
            klimatinvesteringar.
          </note>
          <note>
            Det handlar om den mat som vi äter, den luft som vi andas och
            det sötvatten som vi behöver, byggnadsmaterial och energi. Allt
            ska produceras av ekosystem som är komplexa nät av arter som agerar
            tillsammans och cirkulerar, bearbetar och upparbetar grundämnen
            till näringsämnen. Utan en mångfald av arter fungerar det inte.
            På så sätt är också den biologiska mångfalden en nyckel till motståndskraft
            mot klimatförändringarna.
          </note>
          <note>
            Att tillförsäkra ett stort engagemang för den biologisk a mångfald
            en , för havsmiljön och för giftfri miljö – det är att bygga välfärd
            i en hållbar värld.
          </note>
          <note>
            Sverige ska konkurrera med kunskap, med gröna innovationer och
            med en styrka i ett samhälle som håller ihop.
          </note>
          <note>
            Sverige ska gå före och visa att vi fortfarande kan vara ett
            föregångsland. Det kommer jag att rösta för.
          </note>
          <note>
            (Applåder)
          </note>
          <note type="speaker">
            Anf. 334 ULF BERG (M) replik:
          </note>
          <note>
            Fru talman! När man hör Matilda Ernkrans anförande kan man ju
            tro att vi har passerat nyår och hamnat på första maj. Det vore
            i och för sig glädjande, men man funderar ju över om det finns
            någon speciell verklighetsförankring i sättet att uttrycka saker
            och ting.
          </note>
          <note>
            Kilometerskatten är ett jättebra exempel. Kommer den verkligen
            att gynna miljön? Det kommer den naturligtvis inte att göra. Socialdemokraterna
            har bildat den svagaste regering som vi har haft under detta sekel
            – en regering som man av någon anledning kallar samarbetsregering,
            men det är väl för att man förstår att man är så svag.
          </note>
          <note>
            Kilometerskatten kommer att göra att produktion kommer att flyttas
            bort från Sverige.
          </note>
          <note>
            När det gäller skatt på handelsgödsel : V ad blir bättre av att
            polska bönder producerar vår mat? Det kommer ju inte att bli bättre.
          </note>
          <note>
            Er politik leder till ett försämrat klimat. Man måste göra analyser
            , för det finns ett mål som säger att vi inte ska exportera våra
            klimatutsläpp. Men det är ju det som ni medverkar till.
          </note>
          <note type="speaker">
            Anf. 335 MATILDA ERNKRANS (S) replik:
          </note>
          <note>
            Fru talman! Jag uppfattade inte att Ulf Berg ställde någon fråga.
            Jag uppfattade det som att Ulf Berg ställde en rad frågor som
            han sedan svarade på själv.
          </note>
          <note>
            Jag vill vara väldigt tydlig med att den här samarbetsregeringen
            naturligtvis vill bidra till ett Sverige och en värld som utvecklas
            i en hållbar riktning. Som vi tidigare har hört från klimat- och
            miljöministern var den tidigare borgerliga r egeringen väldigt
            duktig på skattesänkningar i hundramiljardersklassen på arbete
            . Men man var inte riktigt lika duktig på att höja miljöskatterna.
          </note>
          <note>
            Vi menar att miljöskatterna måste få en mer styrande effekt.
            Det är någonting som är bra och som driver fram nya innovationer
            och nya hållbara jobb. Det ligger också väldigt nära socialdemokratisk
            politik. Jobben, välfärden och miljön hänger ihop.
          </note>
          <note type="speaker">
            Anf. 336 ULF BERG (M) replik:
          </note>
          <note>
            Fru talman! Jag tror att vi hela tiden i denna församling ska
            fundera över vad de skatter som läggs på företagande kommer att
            innebära.
          </note>
          <note>
            Jag är ganska säker på att Matilda Ernkrans inte kommer att besöka
            SSAB i Borlänge och säga: Ni ställer ju till för miljön när ni
            producerar er plåt, så vi funderar på att höja avgifterna. Det
            kommer inte att resultera i att man slutar att göra plåt, men
            man kommer att göra det i andra länder med betydligt större miljöpåverkan.
            Det borde ni lära er av.
          </note>
          <note type="speaker">
            Anf. 337 MATILDA ERNKRANS (S) replik:
          </note>
          <note>
            Fru talman! Det vore intressant att höra något från Moderaterna,
            som är det stora partiet i Alliansen och som har uppfattats att
            vara klimat- och miljöbromsklossarna i alliansregeringen, om hur
            man har tänkt när man vill sänka miljöbudgeten med 1,6 miljarder.
          </note>
          <note>
            Jag kan säga någonting om stålindustrin. Nya innovationer byggda
            på en stor miljö- och klimatkunskap har gjort att vi faktiskt
            har en riktigt bra konkurrenskraft i stålindustrin i Sverige.
          </note>
          <note type="speaker">
            Anf. 338 LENA EK (C) replik:
          </note>
          <note>
            Fru talman! Jag tänkte fortsätta på samma tema. Vänsterregeringen
            föreslår ju en vägslitageavgift som bygger på avstånd. I den avgiften
            finns det egentligen inte någon miljöstyrande komponent. Man hade
            ju kunnat välja att i stället höja koldioxidskatten eller att
            subventionera alternativa bränslen mer. I stället väljer man att
            lägga kostnaden på avstånd. Det enda som då händer är att det
            blir svårare att bo i hela landet. Klyftorna ökar och det tjänar
            varken människor eller miljö på.
          </note>
          <note>
            Jag tänkte därför fråga hur Matilda Ernkrans tänker när det gäller
            vägslitageavgiften.
          </note>
          <note type="speaker">
            Anf. 339 MATILDA ERNKRANS (S) replik:
          </note>
          <note>
            Fru talman! Vi kommer att återkomma med konstruktionen av vägslitageavgiften.
            Det finns flera olika skäl. Det handlar till att börja med om
            att flagga in svenska åkare, att bygga på att vi kan ha en bra
            miljöprestanda. Det gynnar just svenska åkare. Det är alltså bra
            inte enbart för miljö och klimat utan också för de svenska jobben.
            Dessutom har samarbetsregeringen, till skillnad från den samlade
            borgerliga Alliansen, betydligt högre ambitioner när det gäller
            järnvägsunderhåll, kollektivtrafik och miljövänliga transporter.
          </note>
          <note>
            Vi behöver ha miljöskatter som styrande instrument för att nå
            en mer hållbar utveckling som skapar innovationer och nya jobb
            också för framtiden. Det hade jag hoppats att även Centerpartiet
            kunnat se.
          </note>
          <note type="speaker">
            Anf. 340 LENA EK (C) replik:
          </note>
          <note>
            Fru talman! Om vi tittar på miljöbilsfrågan ser vi att det i
            budgeten läggs lite mer pengar på supermiljöbilspremien men inte
            så att det räcker. Det finns inget beslut om vad som händer med
            dem som köpt under hösten. Det sprids en stor osäkerhet när det
            gäller miljöbilar och den regleringen över huvud taget.
          </note>
          <note>
            Jag är glad att det står en del i texten om bonus–malus, det
            system som vi har jobbat fram, eller som jag har jobbat fram,
            men där finns ingen tidsangivelse.
          </note>
          <note>
            Till detta kommer att jag tror att Sveriges åkare har en helt
            annan åsikt. När jag talar med åkare säger de att det kan kosta
            dem 100 000–150 000 per år och bil. Det gynnar inte miljön. Det
            gynnar inte jobben. Det ökar de regionala klyftorna.
          </note>
          <note type="speaker">
            Anf. 341 MATILDA ERNKRANS (S) replik:
          </note>
          <note>
            Fru talman! Att sänka miljöbudgeten med 1,6 miljarder gynnar
            inte miljön, inte de nya hållbara jobben och inte heller nya innovationer.
            Det kan vi väl åtminstone vara överens om.
          </note>
          <note>
            Om Lena Ek nu möts av osäkerhet om hur det blir med miljöbilarna
            får jag nog säga att den osäkerheten inte var mindre under den
            tid som Lena Ek hade ansvaret för dessa frågor. Vi kommer att
            leda det här landet lugnt och försiktigt i en fin hållbar riktning.
          </note>
          <note type="speaker">
            Anf. 342 JOSEF FRANSSON (SD) replik:
          </note>
          <note>
            Fru talman! I alla sådana här debatter är det många positiva
            och värdeladdade ord. Ett uttryck som jag lite grann reagerar
            på är klimatsmarta lösningar. Det är alltid intressant när man
            inte fyller orden med innehåll, i alla fall inte så att åhörarna
            kan begripa vad man egentligen menar.
          </note>
          <note>
            Jag vet inte vad Matilda Ernkrans menar i det här fallet. Är
            det mer vindkraft? Vi vet att det i vart fall är betydligt mer
            solkraft. Vi vet att man inte tar bort de fullständigt vansinniga
            etanolsubventionerna. Matilda Ernkrans får gärna berätta vilka
            de klimatsmarta lösningarna är.
          </note>
          <note>
            Samtidigt vill jag lyfta fram den satsning som vi gör på forskning
            och utveckling av fjärde generationens kärnkraft. Vi har mycket
            duktiga forskare i Sverige som år efter år söker anslag för detta.
            Med de absolut lägsta utsläppen, som Matilda Ernkrans vet att
            kärnkraften har, och potent ial att radikalt minska avfallet ,
            som vi måste gräva ned i backen, har vi förmodligen bränsle för
            tusentals år framåt. Dessutom har vi med kärnkraft tillförlitlig
            energi till vår industri.
          </note>
          <note>
            Skulle inte det kunna vara någonting klimatsmart att satsa på?
          </note>
          <note type="speaker">
            Anf. 343 MATILDA ERNKRANS (S) replik:
          </note>
          <note>
            Fru talman! Jag uppfattar att Josef Fransson efter fyra år i
            miljö- och jordbruksutskottet och som ansvarig för Sverigedemokraternas
            miljö- och klimatpolitik – numera har han lämnat utskottet men
            tar förnämligt den här debatten – frågar mig vad klimatsmart innebär.
            Jag tycker nog att frågan i sig rymmer en hel del kunskap som
            vi kan ta till oss om Sverigedemokraterna.
          </note>
          <note>
            Jag som socialdemokrat och samarbetsregeringen har inte bara
            tilltro till utan också kunskap om att det finns en mängd klimatsmarta
            lösningar som bara väntar på att få utväxling på lokal och regional
            nivå. Därför är vi beredda att ge finansiering till de mest klimatsmarta
            lösningarna i form av Kloktstödet.
          </note>
          <note>
            Vi känner oss lugna och trygga med den politiken, men Sverigedemokraterna
            får väl fundera vidare.
          </note>
          <note type="speaker">
            Anf. 344 JOSEF FRANSSON (SD) replik:
          </note>
          <note>
            Fru talman! Jag tackar för det svaret. Enligt traditionen har
            S varit ett parti för arbetarna. Det håller man mer och mer på
            att överge, kanske framför allt i det nya samarbetet med Miljöpartiet
            då man snarare kanske vill dra ned lite grann på tillväxten och
            orsaka ännu större svårigheter att komma in på arbetsmarknaden
            och så vidare.
          </note>
          <note>
            Vi har tung industri i Sverige som behöver energi, och då behöver
            vi kärnkraft. Det räcker inte med solkraft och etanolsatsningar
            för mångmiljardbelopp, utan vi behöver tillförlitlig el som fungerar
            hela året. Det kräver svenska jobb och svensk industri.
          </note>
          <note type="speaker">
            Anf. 345 MATILDA ERNKRANS (S) replik:
          </note>
          <note>
            Fru talman! Socialdemokraterna är ett parti som bildades kring
            arbetets värde och villkor och fortfarande står väldigt starkt.
            Vi baserar vår politik för nya jobb på en grundläggande tilltro
            till att utbildning och nya innovationer är det som kan skapa
            de nya jobben. I detta ligger ett djupt miljö- och klimatengagemang.
            Det har funnits i många, många år, långt innan Sverigedemokraterna
            ens kom på tanken att man skulle ha en klimatpolitik.
          </note>
          <note type="speaker">
            Anf. 346 ISAK FROM (S):
          </note>
          <note>
            Fru talman! Jag tänkte inför debatten att jag skulle tala om
            vad skogens gröna guld kan göra i arbetet med omställningen till
            förnybar energi, klimatsmarta hus med mera, men det får allt vänta
            tills jag tar upp det i budgetdebatten om utgiftsområde 23 Areella
            näringar.
          </note>
          <note>
            Jag ska i stället prata om bland annat Kloktstödet som regeringen
            presenterat i budgeten och ge exempel på hur det kan användas
            för att skapa bättre och renare samhällen samtidigt som det kan
            ge nya jobb och industriell utveckling.
          </note>
          <note>
            Städerna bör byggas så att gång- och cykelvägar skapas – kollektivtrafiken
            bör bli det naturliga valet när människor ska förflytta sig. För
            att minska klimatutsläppen föreslår regeringen därför ett stöd
            för klimatinvesteringar i kommuner och landsting, det så kallade
            Kloktstödet. Stödet ska gå till åtgärder där investerade medel
            ger störst klimateffekt.
          </note>
          <note>
            Fru talman! I den perfekta staden är lokaltrafiken ren, tyst
            och hållbar. Just i dag glider Hybricons bussar fram ljudlöst
            mitt i staden i Umeå. Bussarna är utvecklade av Hybricon i Sverige
            för nordiska förhållanden och går till 100 procent på el även
            mitt i vintern. Ultrasnabb laddning gör att det räcker med tre
            minuters laddning för varje timmes körning även mitt i vintern.
            Det gör att bussarna kan gå dygnet runt. Både teknikmoduler, bussar
            och laddningsstationer slutmonteras i Umeå.
          </note>
          <note>
            Elbussar löser de historiska problemen med avgaser, buller, fossilbränslen
            och låg energieffektivitet. Alla de krav för lokaltrafiken som
            finns i EU:s 2020-deklaration uppfylls. Tekniken och ekonomin
            för elbussar har nått brytpunkten för lönsamhet. Hybricon ligger
            i dag ett par år före konkurrenterna på marknaden vad gäller tekniksidan.
          </note>
          <note>
            I valrörelsen besökte jag Hybricon. Hybricon har gått från att
            vara ett forsknings- och utvecklingsföretag till att bli ett producerande
            teknikledande företag för elbussar och laddningsstationer. Men
            för att nå ut på marknaden krävs att fler kommuner och regioner
            vågar satsa. Det räcker inte med att Umeå, som är en framsynt
            kommun, vågar ligga i framkant och stötta. Det krävs stadsplanering
            för att man ska kunna sätta ut och planera för laddningsstationer.
            Det krävs satsningar för att man ska våga prova elbussen som ett
            alternativ.
          </note>
          <note>
            Här kommer Kloktstödet in i form av pengar till kommunerna som
            dessa kan använda i sin stadsplanering. Det kan göra det möjligt
            att ha en tillverkning i Sverige av elbussar till kommunerna.
            I dag pågår samtal mellan företaget och Arlandastad. Man planerar
            att ha elbussar på flygplatsen. Det skulle öka omsättningen betydligt.
            Jag tror att flera flygplatser skulle vara väldigt intresserade
            av den tekniklösningen.
          </note>
          <note>
            Precis som sagts tidigare här i talarstolen är det de små insatserna
            i lokalsamhället som gör störst nytta. Om det sedan handlar om
            cykelvägar, gångstråk eller elbussar måste vara upp till den lokala
            kommunen att bestämma om, men den socialdemokratiska samarbetsregeringen
            med Miljöpartiet ger genom Kloktstödet kommunerna förutsättningarna
            att ta tag i sin egen situation.
          </note>
          <note>
            (Applåder)
          </note>
          <note type="speaker">
            Anf. 347 LARS-ARNE STAXÄNG (M):
          </note>
          <note>
            Fru talman! Det kan väl inte ha undgått någon att en av de viktigaste
            frågor vi har framför oss är energifrågan. Det har stor betydelse
            hur vi hanterar, planerar och styr energifrågorna fram till 2050.
            Vår industripolitik har sedan 100 år tillbaka – och långt före
            det – varit att få fram tillräckligt med kostnadseffektiv energi
            till både företagen och hushållen.
          </note>
          <note>
            I den nya omställningen till grönare energi, som solkraft, vindkraft,
            vågkraft och bioenergi, måste dessa energislag balanseras med
            en baskraft i form av vattenkraftsel och kärnkraftsel under många
            år till om vi ska kunna hålla våra klimatmål om CO 2 .
          </note>
          <note>
            Den totala energiförbrukningen i Sverige är runt 600 terawattimmar
            och har så varit i många år. Då har vi räknat in alla energislag:
            olja, gas, kol, el och olika ved- och avfallsprodukter. Elförbrukningen
            i Sverige ligger på mellan 140 och 150 terawattimmar per år. Jag
            tror att den år 2012 låg på 142 terawattimmar. Av elproduktionen
            stod vattenkraften för det allra mesta – 78,4 år 2012. 61,4 kom
            från kärnkraften och 7,2 terawattimmar från vindkraftverken.
          </note>
          <note>
            Det är därför jag är stolt över att alliansregeringen tog stort
            ansvar i energifrågan trots att man hade olika ingångsvärden i
            energipolitiken, inte minst när det gällde kärnkraften. Men det
            är också därför jag ser med stor oro på vad som komma skall med
            den nya regeringen. Man har ibland gett signaler om en stor energiöverenskommelse
            över blockgränsen, men sedan har man gått egna vägar och lagt
            fram förslag om nedläggning av kärnkraften på kortast möjliga
            tid. Detta ger otydliga signaler och skapar oro, inte minst hos
            vår industrisektor. Jag vet att många med nyfikenhet funderar
            på hur Sverige kommer att agera framöver. Detta kommer i sin tur
            att avgöra investeringsbeslut och hur många arbeten som i slutändan
            kommer att bli kvar i Sverige.
          </note>
          <note>
            Fru talman! Vi kan också se hur man gjort i Tyskland när det
            gäller energipolitiken, nämligen beslutat att snabbavveckla kärnkraften.
            Detta har i sin tur gett som resultat att man nu ligger på rekordnivåer
            i produktion av brunkolsel och import av rysk gas – trots att
            man ville nå en mer miljövänlig produktion, som vind- och solenergi,
            vilken naturligtvis också har ökat. Detta har gjort att många
            parlamentsledamöter i Tyskland nu ser med oro på framtiden och
            vill ompröva den inslagna vägen.
          </note>
          <note>
            Det som jag är riktigt orolig över för Sveriges del är den okunskap
            som finns hos många, inte minst politiker. Man tror att effekt
            är detsamma som energi. Om man sätter upp nya vindkraftverk med
            en viss medeleffekt måste dessa alltid balanseras med baskraft
            i Sverige, oftast vattenkraft. Detta visas tydligast av att medelproduktionstiden
            för när ett vindkraftverk producerar el ligger mellan 1 500 och
            3 000 timmar. Det totala antalet timmar per år är 8 760. Ett kärnkraftverk
            eller vattenkraftverk producerar el på ungefär dubbla tiden. Om
            vi verkligen vill sätta upp vindkraftverk som motsvarar över 30
            terawattimmar i Sverige innebär det att den riktigt stora kostnaden
            inte ligger i vindkraftverken utan i kraftledningarna, i överföringen.
          </note>
          <note>
            Jag vill därför att regeringen ser över de totala effekterna
            av att avveckla kärnkraften. Just nu finns det ett energiöverskott,
            men detta kommer snabbt att förändras inom några år. Då kommer
            Sverige, men även miljöpolitiken, att dyrt få betala för denna
            försummelse.
          </note>
          <note type="speaker">
            Anf. 348 MATTIAS BÄCKSTRÖM JOHANSSON (SD) replik:
          </note>
          <note>
            Fru talman! Jag och Sverigedemokraterna är positiva till den
            tidigare ingångna energiöverenskommelsen, där man öppnar för en
            förnyelse av kärnkraften. Det som Sverige behöver är just att
            man möjliggör en ansvarsfull generationsväxling bland våra kärnkraftverk,
            vilket är av yttersta vikt för såväl basindustrin och den energiintensiva
            industrin som svenska arbetstillfällen.
          </note>
          <note>
            Moderaterna och delar av övriga Alliansen lyfte under valrörelsen
            fram satsningen på en svensk forskningsreaktor och på snabba reaktorer
            som skulle kunna ersätta de termiska reaktorer vi har i dag. Min
            fundering är: Var är den satsning på en svensk forskningsreaktor
            som utlovades under valrörelsen? Röken efter valrörelsen har nu
            skingrats.
          </note>
          <note type="speaker">
            Anf. 349 LARS-ARNE STAXÄNG (M) replik:
          </note>
          <note>
            Fru talman! Enligt den energiöverenskommelse som Alliansen ingick
            för ett antal år sedan ska kärnkraft motsvarande den som finns
            i dag också vara möjlig i framtiden med modern teknik. Mycket
            av den kärnkraft som vi använder i dag är på väg ut om ett antal
            år – 20, 30 eller 40. Det är ungefär som om vi skulle köra vidare
            med gamla Volvo 240-bilar som vi bytt motor och vissa komponenter
            i. Vi behöver få den nya tekniken om vi ska fortsätta.
          </note>
          <note>
            Vad jag ville visa med mina siffror förut var att vi inte plockar
            bort kärnkraften utan att det märks i Sverige. Vi får i så fall
            i framtiden använda energislag som ökar koldioxidutsläppen, vilket
            är miljöfarligt.
          </note>
          <note type="speaker">
            Anf. 350 MATTIAS BÄCKSTRÖM JOHANSSON (SD) replik:
          </note>
          <note>
            Fru talman! Min fråga om den svenska forskningsreaktorn förblev
            obesvarad. Är Moderaterna intresserade av att uppföra en svensk
            forskningsreaktor och fortsätta en utveckling mot snabba reaktorer
            som utgör ett gott komplement till de termiska reaktorer vi har
            i dag? På längre sikt skulle vi även kunna använda det förbrukade
            kärnbränslet i stället för att slutförvara det.
          </note>
          <note type="speaker">
            Anf. 351 LARS-ARNE STAXÄNG (M) replik:
          </note>
          <note>
            Fru talman! Ska vi kunna använda modern kärnkraftsteknik i framtiden
            måste det till mer forskning. I det avseendet hoppas jag att jag
            har gett ett tillräckligt svar. Om vi säger ja till den vägen
            och det finns en överenskommelse, gärna över blockgränserna, blir
            det också ett ja till forskning och till en forskningsreaktor.
            Men då måste vi se helheten. Jag hälsar detta med tillfredsställelse.
          </note>
          <note>
            Vad jag ville visa förut är att om vi plockar bort kärnkraften
            snabbt – det var egentligen mitt huvudtema – kommer Sverige som
            nation, vår industri och miljön att få betala detta dyrt.
          </note>
          <note type="speaker">
            Anf. 352 STINA BERGSTRÖM (MP) replik:
          </note>
          <note>
            Fru talman! Precis som Staxäng är även jag orolig för kärnkraften.
            Jag är orolig för vad som skulle hända om vi inte avvecklade den.
            Men jag känner mig trygg i att vi kan ersätta den med förnybar
            energi. De två första kärnkraftsreaktorer som vi ska pensionera,
            reaktorerna i Oskarshamn, som bland annat värmlänningar är delägare
            i, ger mycket mindre energi än vad vindkraften ger i dag i Sverige.
          </note>
          <note>
            Jag hörde att Staxäng var fundersam vad gäller målet om 30 terawattimmar
            vindkraft, som vi ändå har antagit i politisk enighet i Sverige.
            Har Moderaterna gått ifrån det målet för vindkraften i Sverige?
          </note>
          <note type="speaker">
            Anf. 353 LARS-ARNE STAXÄNG (M) replik:
          </note>
          <note>
            Fru talman! Vi har ingått en energiöverenskommelse där målet
            är 30 terawattimmar. Vad jag ville tala om är att kostnaden för
            att vi sade ja till detta är mycket högre än många hade vetskap
            om. Man trodde – och tror fortfarande i många fall – att det bara
            är att sätta upp vindkraftverk och ersätta kärnkraften. Så är
            det inte. Överföringsledningarna, som även medför en massa miljökonsekvenser,
            vilket vi vet av alla överklaganden, kostar mer än vindkraftverken.
          </note>
          <note>
            Det måste vi ta med i kalkylen. Jag sade inte nej till detta.
            Men det får väldiga miljökonsekvenser och kostnadskonsekvenser.
          </note>
          <note type="speaker">
            Anf. 354 STINA BERGSTRÖM (MP) replik:
          </note>
          <note>
            Fru talman! Det var bra att höra att vi fortfarande har en enighet
            om det målet. Det är meningen att vi ska sätta oss i Energikommissionen
            och komma fram till hur vi ska ersätta kärnkraften med förnybart.
            Vi måste pensionera kärnkraftverken eftersom de är pensionsmässiga,
            precis som Staxäng sade. Min fråga gäller om Staxäng tror att
            Moderaterna är beredda att sätta sig i Energikommissionen för
            att undersöka detta.
          </note>
          <note type="speaker">
            Anf. 355 LARS-ARNE STAXÄNG (M) replik:
          </note>
          <note>
            Fru talman! Man talar väldigt vackert om förnybart. Det gör jag
            också. Jag har inget emot att man använder det alltmer i framtiden.
            Det är många nationer som gör detta. Det gäller både vindkraft,
            sol och mycket annat.
          </note>
          <note>
            Mitt huvudtema här var att du alltid måste balansera det med
            reglerkraft. Det är, som i Tyskland, brunkol. Det var inga som
            tog bort kärnkraften som ville ersätta den med brunkol, men det
            är så det fungerar. I Sverige har vi som tur är mycket vattenkraft,
            så vi kan reglera med den. Det är vad som ger konsekvenserna.
          </note>
          <note type="speaker">
            Anf. 356 SARA-LENA BJÄLKÖ (SD):
          </note>
          <note>
            Fru talman och ärade ledamöter! Vi Sverigedemokrater tar miljö-
            och klimatfrågor på allvar. Men vi anser samtidigt att Sverige
            inte kan ta hela världens ansvar för klimat- och miljöarbete.
          </note>
          <note>
            Sverige står för mindre än 2 promille av världens koldioxidutsläpp.
            Ibland när man lyssnar på vissa partier kan man få intrycket att
            Sverige skulle var a världsledande i miljöförstöring.
          </note>
          <note>
            Krav på kärnkraftens skyndsamma avveckling har i dag gett oss
            ett problem med föråldrade kärnreaktorer. Sverige har inte satsat
            på att bygga nya kärnreaktorer utan har förberett en total nedläggning
            av våra kärnreaktorer, detta trots att inga vettiga alternativ
            till kärnkraft finns eller funnits.
          </note>
          <note>
            Fru talman! Ska vi ta klimatfrågan på allvar måste vi kunna säkerställa
            en god energiförsörjning till både hushåll och industri. Det är
            inte bara på grund av eventuella kommande utmaningar med att ersätta
            förbränningsmotorerna i våra fordon, som nämnts tidigare. Man
            kan exempelvis effektivisera vattenkraftverken i stället för att
            bygga olönsamma vindkraftverk.
          </note>
          <note>
            Sveriges elproduktion är redan så gott som oberoende av fossil
            energi. Vindkraften saknar alltså helt relevans i koldioxiddiskussionen.
            Vindkraft är inte grön. Bladen består av kompositmaterial som
            miljön inte kan bryta ned. I generatorerna finns miljöfarliga
            metaller, för att inte tala om den miljöpåverkan som vindkraftverken
            har lokalt.
          </note>
          <note>
            Fru talman! Vindkraftverken gör att vi f örlorar produktiv skogsmark.
            Det leder till dränering av markerna i och med exempelvis vägbyggen
            till och från kraftverken. Det handlar om bullerljudet, påverkan
            på fågellivet och inte minst förfulandet av vår natur. Sedan när
            vindkraften är uttjänt tillkommer kostnaden för demontering som
            vindbruksbolagen i dagsläget inte har några krav på sig att fondera
            medel till.
          </note>
          <note>
            Vad som är bland det viktigaste att lyfta upp tycker jag är att
            vindkraftverk ger upphov till minst tre gånger så mycket koldioxid
            som kärnkraft. Varför laga något som inte är trasigt med något
            som dessutom ökar utsläppen?
          </note>
          <note>
            Det handlar även om turismen på den långa kust vi har. Det är
            en lång vacker kuststräcka från Haparanda till Strömstad som vi
            ska vara rädda om. Denna stora naturresurs innebär ett ansvar
            för kommande generationer då den har mycket högt turistvärde.
            Vår kust bör bevaras så orörd som möjligt och inte förstöras av
            att bygga olönsam vindkraft.
          </note>
          <note>
            Vindkraftverk till havs är inte ekonomiskt bärande. Den enkla
            motiveringen är att de får pengar via elcertifikatssystem som
            vi konsumenter får betala för. Jag tycker det är självklart att
            säga nej till vindkraftverk ute till havs.
          </note>
          <note type="speaker">
            Anf. 357 MATILDA ERNKRANS (S) replik:
          </note>
          <note>
            Fru talman! Det var inga direkta nyheter i det inlägg som vi
            just hörde från Sverigedemokraterna. Att ni älskar kärnkraft och
            hatar vindkraft har gjorts klart och tydligt i många debatter
            i kammaren och också utanför kammaren.
          </note>
          <note>
            Det som ändå var lite nytt i inlägget och gjorde att jag tog
            replik var att ledamoten hävdade att Sverigedemokraterna tar miljö-
            och klimatutmaningen på allvar. Det föranleder mig att ställa
            frågan: Hur kommer det sig då att ni lägger fram en budget för
            kammaren där ni har tänkt er att minska en halv miljard på exempelvis
            miljöbudgeten?
          </note>
          <note>
            Hur kommer det sig att ni tycker att vi ska räkna in impediment
            när vi tittar på hur vi ska ta ansvar för den biologiska mångfalden
            i skogen? Hur är det att ta miljö- och klimatutmaningen på allvar?
          </note>
          <note type="speaker">
            Anf. 358 SARA-LENA BJÄLKÖ (SD) replik:
          </note>
          <note>
            Fru talman! Nu handlar inte vindsnurrorna om att till exempel
            minska koldioxidutsläppen. Vår elproduktion är i stort sett fossilfri,
            som jag nämnde.
          </note>
          <note>
            Jag ska försöka att besvara din fråga , Matilda Ernkrans . Vi
            i Sverigedemokraterna följer klimatdebatten uppmärksamt och ödmjukt.
            Vi ser gärna även fortsättningsvis att vi ska vara oberoende av
            ekonomin.
          </note>
          <note type="speaker">
            Anf. 359 MATILDA ERNKRANS (S) replik:
          </note>
          <note>
            Fru talman! Jag ger gärna Sverigedemokraterna en möjlighet till
            att svara på frågorna. Hur är det att stärka miljö- och klimatarbetet
            att i riksdagen lägga fram en budget där ni minskar miljöbudgeten
            med en halv miljard?
          </note>
          <note>
            Hur är det att ta miljöutmaningen på allvar att här i kammaren
            hävda att vi ska räkna in impedimenten när vi räknar den biologiska
            mångfalden i skyddad skog? Det handlar om att se till att det
            är rätt saker som vi skyddar.
          </note>
          <note type="speaker">
            Anf. 360 SARA-LENA BJÄLKÖ (SD) replik:
          </note>
          <note>
            Fru talman! Partier som till exempel Socialdemokraterna här skyller
            på att man vill ersätta elproduktionen med fossilt bränsle. Vindkraftverken
            är inte så miljömässigt anpassade som ni vill. Vi Sverigedemokrater
            vill satsa 475 miljoner kronor för forskning och för att satsa
            på nya reaktorer för kärnkraften. Det står vi bakom.
          </note>
          <note type="speaker">
            Anf. 361 STINA BERGSTRÖM (MP):
          </note>
          <note>
            Fru talman! Jag tänker tala om skog och skogsbruk. Det är inte
            första gången jag gör det i den här kammaren, men så anser jag
            också att det är ett väldigt viktigt ämne av flera anledningar.
            Träden ger oss virke till våra byggen, värme till våra hus och
            biomassa till morgontidningen eller biobränsle. Allt detta kan
            vi också exportera och tjäna pengar på.
          </note>
          <note>
            God avkastning är ett av två mål som finns i skogsvårdslagen.
            Det andra målet är att bevara den biologiska mångfalden. Det ska
            vara två jämställda mål. Men precis som i många förhållanden har
            det blivit en jämställdhet på papperet.
          </note>
          <note>
            Produktionen har tagit ledningen, miljön har kommit i andra hand
            i allt för många fall.
          </note>
          <note>
            Den svenska skogen är viktig inte bara för virkesproduktionen
            och för växter och djur. Den är också viktig för oss människor,
            för rekreation, jakt, föda, friluftsliv och turism. Vi måste få
            ihop alla dessa värden i ett hållbart pussel.
          </note>
          <note>
            Jag har flera gånger stått här och berättat om min och många
            andras oro för den svenska skogen och för det svenska skogsbruket
            – om körskador, förstörda vattendrag och överkörda fornminnen,
            om gammelskogar som över en natt förvandlas till kalhyggen och
            virkesåkrar, om att var tionde skogsart är hotad, om skogsägare
            som brukar sina skogar med omsorg och som är förbannade för att
            de som bedriver ett hänsynslöst skogsbruk slipper undan påföljd
            och om att skogsägare som vill ställa om till ett mer hållbart
            skogsbruk, utan kalhyggen, inte får de råd och den uppmuntran
            de behöver.
          </note>
          <note>
            Fru talman! Inte sedan Gustav Vasa har det stått så många trädstammar
            i Sverige och så lite skog. Det citatet kommer från Zarembas artikelserie
            Skogen vi ärvde, som publicerades på kultursidan i Dagens Nyheter
            för två år sedan. Artiklarna har debatterats flitigt sedan dess.
            Artikelserien tog sitt avstamp i mitt hemlän Värmland, i Storfors,
            där invånarna förgäves kämpade för att få behålla sitt friluftsområde.
            Skogen i Storfors var en skog med stora sociala värden. Ändå behövde
            inte ägaren avstå från avverkning eller fundera på att avverka
            med hyggesfria metoder så att vandringsleder, elljusspår och barnens
            kojor kunde få vara kvar.
          </note>
          <note>
            Vi har aldrig haft s å lite skog och så många träd – l ika gamla
            träd av samma sort, ibland i räta rader. Det är ingen skog, det
            är en trädplantering. Det är dags att vända den utvecklingen nu.
          </note>
          <note>
            Jag har stått i den här talarstolen och talat för skogen många
            gånger. Men i dag gör jag det med glädje. Regeringens miljardsatsning
            på att skydda och sköta värdefull natur kommer att leda till att
            gammelskogar och nyckelbiotoper som i dag hotas av avverkning
            kommer att räddas. Skogsstyrelsen får extra pengar för att arbeta
            mer med samråd och skydd av tätortsnära skogar och för att informera
            om alternativa skogsbruksmetoder till skogsägare som vill ställa
            om.
          </note>
          <note>
            Regeringen har också beslutat att skogsvårdslagen ska ses över.
            Det kommer förhoppningsvis att leda till att miljö och produktion
            får ett jämställt förhållande och den som bryter mot lagen får
            ett straff.
          </note>
          <note>
            Jag är stolt och glad över att vi har fått en regering som prioriterar
            miljö och naturvård – en regering som förstår att det finns flera
            sätt att bruka skogen och att skogen har flera värden som är viktiga.
          </note>
          <note>
            (Applåder)
          </note>
          <note type="speaker">
            Anf. 362 ANDERS FORSBERG (SD) replik:
          </note>
          <note>
            Fru talman! Det var intressant att lyssna på Stina Bergström,
            men jag blev faktiskt lite rädd. Du nämnde äganderätten och rätten
            att bruka sin skog. Du tog ett exempel som gällde en stadsnära
            skog och att den lokala befolkningen hade åsikter.
          </note>
          <note>
            Trots allt har vi något som är unikt i Sverige och en väldigt
            gammal tradition, och det är vår äganderätt som är väldigt tydlig.
            Sveriges skog ägs i dag av 330 000 enskilda skogsägare med känsla
            av ansvar för sin egen skog. Om man ser globalt är enskilt ägande
            och skogar som hålls i bruk och inte skövlas en viktig komponent.
            Därför vill jag fråga: Anser Stina Bergström att vi ska ha mer
            regler, att vi ska styra mer från samhället och minska äganderätten
            och skogsägarens egna möjligheter att bruka sin skog?
          </note>
          <note type="speaker">
            Anf. 363 STINA BERGSTRÖM (MP) replik:
          </note>
          <note>
            Fru talman! Jag tycker precis som Anders Forsberg att det är
            väldigt viktigt att vi har många skogsägare. Jag är själv skogsägare.
            Men jag tycker också att det är viktigt att det finns regler för
            hur man ska bruka skogen. Skogen, naturen och allemansrätten är
            något som alla människor som bor i Sverige har rätt att ta del
            av. Då är det viktigt med regler om miljöhänsyn, som ju finns
            i skogsvårdslagen men behöver skärpas och ses över.
          </note>
          <note>
            Det finns många skogsägare som vill sköta sin skog med omsorg
            och med hållbart skogsbruk. Jag tycker att det är de som ska premieras,
            inte de skogsägare som inte sköter sina skogar på det sättet.
          </note>
          <note type="speaker">
            Anf. 364 ANDERS FORSBERG (SD) replik:
          </note>
          <note>
            Fru talman! Jag vill återkomma till detta. Jag ser det som väldigt
            viktigt att vi har ett divergerat brukande i Sverige, men jag
            blir orolig när man pratar om att lokala organisationer eller
            privatpersoner som inte behöver ta det ekonomiska ansvaret kan
            kräva inskränkningar i brukandet av skogen. Det är en farlig väg.
            Därför vill jag ställa frågan: Anser Stina Bergström att det är
            riktigt att till exempel privatpersoner ska kunna ha en åsikt
            om hur grannens skog ska brukas?
          </note>
          <note type="speaker">
            Anf. 365 STINA BERGSTRÖM (MP) replik:
          </note>
          <note>
            Fru talman! Nu finns det i skogsvårdslagen en skrivning om att
            man måste ta hänsyn till det allmännas intresse. När det gäller
            det exempel i Storfors som jag nämnde tycker jag att om man bor
            i en tätort och har ett friluftsområde som man nyttjar i närheten
            ska man ha rätt att ha synpunkter på om den skogen ska avverkas
            eller inte. Ja, det är mitt svar.
          </note>
          <note type="speaker">
            Anf. 366 JOHAN BÜSER (S):
          </note>
          <note>
            Fru talman! Miljö- och klimatarbete handlar i grunden om samhällsbyggnad.
            Det handlar om vilket samhälle vi vill ha och om vilket samhälle
            vi vill lämna över till kommande generationer. Det handlar om
            att bestämma sig, att agera med fokus på samarbete och samverkan
            och med så mycket långsiktiga besked som möjligt. Och det handlar
            ytterst också om solidaritet och rättvisa.
          </note>
          <note>
            Det finns flera exempel på lokalt klimatarbete. Flera städer
            tar nu sitt ansvar. Vi vet att Malmö, Göteborg och Stockholm har
            antagna miljöprogram. För Göteborgs del har man också ett klimatstrategiskt
            program, och i sitt miljöprogram har man 212 konkreta klimatsmarta
            åtgärder för de här frågorna. Man jobbar brett med det i stadens
            olika förvaltningar och bolag. Att ligga i framkant i de här frågorna
            är skarpt, klokt och modernt.
          </note>
          <note>
            Klimatpolitik, oavsett på vilken nivå den bedrivs, kräver ett
            uthålligt politiskt ledarskap. De beslut vi fattar i dag kanske
            får effekt först om ett eller flera decennier, och då krävs det
            mod och att de politiker som fattar beslut har kraft att stå upp
            för dem. Då är det dags att ta ansvar.
          </note>
          <note>
            Den förra borgerliga regeringen tog inte sin del av ansvaret.
            Det tycker jag har varit tydligt också i kvällens debatt. Det
            var skattesänkningar som var i fokus. När man hörde den tidigare
            miljöministern Lena Ek kunde man få intrycket att den viktigaste
            miljöfrågan för henne var att bibehålla den lägre arbetsgivaravgiften
            för unga. Det var så hon motiverade utebliv ­ na satsningar och
            varför Alliansen nu satsar 1,6 miljarder mindre än samarbetsregeringen
            på miljöarbetet.
          </note>
          <note>
            Och visst är just miljöområdet ett av de områden där de ideologiska
            skillnaderna är särskilt stora. För mig som socialdemokrat är
            det en självklarhet att Sverige ska vara med och leda utvecklingen
            för ett mer aktivt klimatarbete. Vi ska inte ställa oss vid sidan
            av.
          </note>
          <note>
            Det gröna folkhemmet, som lanserades under den förra socialdemokratiska
            regeringen under ledning av Göran Persson , är fortfarande ett
            föredöme. Det fanns något som hette Klimp -pengar, där man satsade
            över 4 miljarder kronor på nästan 2 000 miljöprojekt runt om i
            Sverige. Man möjliggjorde det lokala klimatarbetet därigenom.
          </note>
          <note>
            Poängen med visionen om det gröna folkhemmet var just att den
            statliga nivån möjliggjorde det lokala arbetet. För det är lokalt,
            ute på marken, som handling måste ske i det praktiska samhällsbyggnadsarbetet,
            med alltifrån kollektivtrafiksystem till avlopp och återvinning.
          </note>
          <note>
            Den nya samarbetsregeringen tar vid i det arbetet och fortsätter.
            Vi kallar nu stödet när det gäller klimatpåverkan för ett Kloktstöd,
            och det blir ett särskilt stöd för klimatinvesteringar i kommuner
            runt om i Sverige.
          </note>
          <note>
            Politiken handlar såklart om ordning och reda, men politiken
            är mer än kamrersmentalitet och budget i balans. Politik handlar
            om vision. Det handlar om handling, och det handlar om att ta
            ansvar för de kommande generationerna. Vår regering är nu redo
            att ta ansvar, inte bara för oss som sitter här utan också för
            våra kommande generationer och för en hållbar utveckling – en
            hållbar ekologisk utveckling, en hållbar social utveckling och
            en hållbar ekonomisk utveckling.
          </note>
          <note>
            (Applåder)
          </note>
          <note type="speaker">
            Anf. 367 MATS GREEN (M):
          </note>
          <note>
            Fru talman! Timmen är sen. Det är kanske inte helt tacksamt att
            gå upp här just nu, men samtidigt finns frågor, och frågor måste
            besvaras.
          </note>
          <note>
            Sverige, fru talman, är mer än storstäder. Och jobb och tillväxt
            är givetvis något som behövs i hela landet.
          </note>
          <note>
            Vi har ett förslag till budget från den rödgröna regeringen som
            vi har diskuterat här i kväll och som vi kommer att fortsätta
            att diskutera under den månad som kommer. Den har titeln Ett Sverige
            som håller ihop .
          </note>
          <note>
            Det är lite med anledning av detta som jag har en fråga som jag
            hade hoppats kunna få besvarad av det ansvariga statsrådet, miljöminister
            Åsa Romson. Men jag konstaterar att det ansvariga statsrådet har
            lämnat salen innan debatten är avslutad. Jag hoppas eventuellt
            kunna få ett klarläggande av kvarvarande ledamöter.
          </note>
          <note>
            Regeringen har klargjort att man helst vill se en nedläggning
            av ett antal utpekade regionala flygplat ser. Flygplatsen i min
            valkrets Jönköping, Jönköping Airport, är en av dessa. Man har
            också sagt att man ska tillsätta en förhandlare som helst ska
            se till att dessa flygplatser läggs ned och att det byggs bostäder
            där.
          </note>
          <note>
            Vi hade säkert kunnat ha en oändlig debatt, fru talman, om behovet
            av flygplatser och behovet av en fungerande infrastruktur i hela
            landet. Jag kan bara konstatera att i mitt län, Jönköping, har
            man studerat de regionala effekterna av Jönköping Airport under
            en tioårsperiod. Det handlar om 9 000 fler länsinvånare – det
            är alltså en ordinär svensk kommun. Det handlar om 650 nya företag.
            Det handlar om 2,1 miljarder i ökad bruttoregionalprodukt. Och
            det handlar om en ökad lönesumma på nästan 1 miljard kronor.
          </note>
          <note>
            Jag kan säga att vi i Jönköpingspolitiken är överens om att vi
            naturligtvis vill slå vakt om vår flygplats. Därför kommer de
            ambitioner som finns från den rödgröna regeringen om att avveckla
            Jönköping med flera flygplatser att stöta på patrull.
          </note>
          <note>
            Min konkreta fråga som jag hade hoppats kunna ställa till det
            ansvariga statsrådet, som nu har lämnat lokalen och debatten,
            lyder som följer: Kan den rödgröna regeringen garantera att man
            inte kommer att gå vidare med åtgärder som direkt eller indirekt
            tvingar fram en nedläggning av utpek ade och, kan jag tillägga,
            icke-statliga flygplatser, exempelvis Jönköping, om inte förhandlaren
            kommer någonstans? Kan man garantera detta från den rödgröna regeringen?
            Det är min fråga.
          </note>
          <note type="speaker">
            Anf. 368 STINA BERGSTRÖM (MP) replik:
          </note>
          <note>
            Fru talman! Jag kände att jag skulle försöka svara på frågan.
            Jag har ju inte några småbarn som jag måste gå hem till, och jag
            är fortfarande uppe i denna sena timme.
          </note>
          <note>
            Jag sitter inte i regeringen, så jag vet inte alla turer och
            vad man har tänkt kring den här uppgörelsen. Men jag var trafikpolitisk
            talesperson förra mandatperioden, och jag tittade en del på det
            här med flyg och tåg och vad man kan göra med det. Du nämnde flygplatsen
            i Jönköping. Jag tänker som så att Jönköping är en av de orter
            som vi tänker ska förbindas med höghastighetståg. Ser du på längre
            sikt att det kommer att finnas ett behov av att från Jönköping
            flyga inom Sverige?
          </note>
          <note type="speaker">
            Anf. 369 MATS GREEN (M) replik:
          </note>
          <note>
            Fru talman! Jag kommer givetvis att fullfölja det här med en
            särskild interpellation till Åsa Romson. Men nu gäller det just
            flygplatsen i Jönköping.
          </note>
          <note>
            Trafiken inom landet är den lilla delen av Jönköping Airports
            verksamhet. Den stora delen handlar om flygningar ute i Europa
            och i andra delar av världen men framför allt om fraktflyget.
            Det är en av de största och främsta fraktflygplatserna i landet.
            Det är klart att Husqvarna AB, om jag ska nämna ett företag, inte
            kommer att kunna sätta sina produkter på tåget till Kanada och
            USA, om jag hårdrar det.
          </note>
          <note>
            För vår del handlar inrikesflyget om den lilla delen. Den stora
            delen handlar om andra destinationer. Men jag vill ha svar på
            frågan: Avser ni att tvinga fram en nedläggning av en flygplats
            som staten inte ens äger? Kan ni garantera att man inte indirekt
            eller direkt kommer att tvinga fram en nedläggning av bland annat
            Jönköping Airport?
          </note>
          <note type="speaker">
            Anf. 370 STINA BERGSTRÖM (MP) replik:
          </note>
          <note>
            Fru talman! Då förstår jag. Timmen är sen. Självklart kan man
            inte tvinga fram en nedläggning av en flygplats som staten inte
            äger. Staten har inte möjlighet att göra det. Det är ett beslut
            som ägarna tar. Mitt raka svar på den frågan är: Nej, självklart
            kan man inte tvinga fram en nedläggning av en flygplats som man
            inte själv äger.
          </note>
          <note type="speaker">
            Anf. 371 MATS GREEN (M) replik:
          </note>
          <note>
            Fru talman! Tack för det svaret! Jag kan väl avslöja att jag
            kanske inte i alla delar vågar lita på att även regeringen står
            upp för det här, men jag tackar för svaret.
          </note>
          <note>
            Sedan kan jag bara tillägga en sak. En del av ambitionen med
            att stimulera, om man uttrycker det så, nedläggning av flygplatser
            i Sverige handlar om att det ska vara fler bostäder och förtätas.
            Bygger man bostäder på Jönköping Airport är förtäta det sista
            man gör, för det gör vi inne i staden.
          </note>
          <note type="speaker">
            Anf. 372 ISAK FROM (S) replik:
          </note>
          <note>
            Fru talman! Under de sista dagarna av valrörelsen skickade Moderaterna
            hemma i Västerbotten ut pressmeddelanden om att Socialdemokraterna
            vid en valvinst tänkte stänga Umeå flygplats.
          </note>
          <note>
            Det känns som att Moderaterna generellt har gått över till någon
            skrämselpropaganda som saknar all rim och reson. Det är snarare
            så att den här regeringen nu har aviserat att man tänker satsa
            10 miljoner på upphandlingen av flyget. Det gäller de flygplatser
            och det flygstöd som har varit till de regionala flygplatser där
            kommersiell trafik inte bär sig.
          </note>
          <note>
            Det var den tidigare alliansregeringen, den moderatledda regeringen,
            som faktiskt drog undan mattan i fråga om förutsättningarna för
            många mindre flygplatser. Man lade över hela ansvaret på kommunerna
            eller ägarna av de regionala flygplatserna. Det kommer att vara
            så framgent också. Är det så att ägarna i Jönköping vill driva
            flygplatsen vidare kommer de naturligtvis att kunna göra det utifrån
            de kriterier som kommer att finnas.
          </note>
          <note type="speaker">
            Anf. 373 MATS GREEN (M) replik:
          </note>
          <note>
            Fru talman! Det är inte alls så att den här regeringen kommer
            att vilja satsa mer på flyget i Sverige. Det är precis tvärtom.
            Frågar jag dina miljöpartistiska koalitionskolleger säger de:
            Vi ska satsa mindre på flyget. Det finns alltså inte ens på kartan
            att regeringen skulle lägga pengar på det. Det tror jag att man
            ska vara ärlig och uppriktig med. Man har inte tillsatt en förhandlingsman
            för att man vill ha kvar de här flygplatserna. Hela poängen är
            att få väck dem.
          </note>
          <note>
            Jag ställer återigen frågan – du kanske kan besvara den för Socialdemokraternas
            räkning: Garanterar du att ni inte kommer att gå fram med åtgärder
            som indirekt eller direkt tvingar fram en stängning av Jönköpings
            flygplats med flera? Kan du garantera det i dag?
          </note>
          <note type="speaker">
            Anf. 374 ISAK FROM (S) replik:
          </note>
          <note>
            Fru talman! När det gäller beslut om att stänga Jönköpings flygplats
            kommer vi inte att behandla det i den här kammaren.
          </note>
          <note>
            Vad som händer långt in i framtiden kan vi inte sia om nu. Men
            ingången i Mats Greens anförande var att regeringen kraftigt beskär
            flygets möjligheter, vilket inte är sant. Regeringen satsar faktiskt
            10 miljoner mer på de regionala flygplatserna.
          </note>
          <note type="speaker">
            Anf. 375 MATS GREEN (M) replik:
          </note>
          <note>
            Fru talman! Jag kan säga att just det skulle inte någon miljöpartist
            i den här salen säga, för alla vet ju att det är direkt felaktigt.
            Man vill tvärtom profilera sig som ett i allra högsta grad flygplatsfientligt
            parti. Vi behöver inte bara diskutera Bromma; vi kan återigen
            diskutera Jönköping Airport.
          </note>
          <note>
            Isak From vägrar ge besked om man direkt eller indirekt kommer
            att tvinga fram en nedläggning av de diskuterade regionala flygplatserna
            i Jönköping, Linköping och Uppsala.
          </note>
          <note type="speaker">
            Anf. 376 ÅSA WESTLUND (S):
          </note>
          <note>
            Fru talman! Det här är mitt första anförande i kammaren, och
            jag tänkte ägna det åt klimat- och kemikaliefrågan.
          </note>
          <note>
            Klimatfrågan kallas ofta för vår tids ödesfråga. Ändå har det
            gjorts så lite under lång tid för att Sverige och världen ska
            klara den klimatomställning vi behöver på ett bra sätt. Därför
            är jag glad över att den nya samarbetsregeringen har lagt fram
            en budgetproposition som höjer Sveriges ambitioner vad gäller
            såväl klimatet som andra miljöfrågor.
          </note>
          <note>
            Det är viktigt att det lokala klimatarbetet får stöd via den
            statliga budgeten. Det snabbar på arbetet, och det gör att fler
            känner delaktighet och kan dela entusiasmen över att det faktiskt
            är mycket enklare att minska klimatutsläppen än vad vi många gånger
            tror.
          </note>
          <note>
            Ökade investeringar i järnvägen, kollektivtrafiken i storstäderna
            och energieffektiviseringar i miljonprogrammets flerbostadshus
            är också viktiga delar av regeringens ambitionshöjning.
          </note>
          <note>
            Klimatfrågan är också internationell. Här ser vi många förändringar
            att glädjas över, till exempel högre avsättningar till den gröna
            fonden som har varit uppe tidigare i debatten. Sverige har nu
            också en utrikesminister som brinner för de internationella klimatfrågorna
            och kan dem. Kyotoprotokollet kunde träda i kraft efter att bland
            annat Margot Wallström övertygat Ryssland om att ratificera det.
          </note>
          <note>
            I stället för en utrikesminister med bakgrund i oljeindustrin
            har Sverige alltså fått en erfaren klimatförhandlare som utrikesminister
            och chef för Utrikesdepartementet. Jag hoppas verkligen att regeringen
            kommer att utnyttja detta maximalt och se till att klimatfrågan
            prioriteras högt i det diplomatiska arbetet världen över.
          </note>
          <note>
            Fru talman! Kemikaliefrågan är lika viktig som klimatfrågan för
            vår överlevnad. Under många år har samhället tillåtit att kemikalieindustrin
            använder ämnen som vi vet alltför lite om. Det innebär stora risker
            för människan, för djuren och för miljön. Det här måste tas på
            större allvar. Inte minst gäller det de hormonstörande ämnen som
            sätts i samband med en lång rad sjukdomar som cancer, diabetes,
            neurologiska sjukdomar och svårigheter att få barn. Det är hälsoproblem
            som ökar explosionsartat och såklart orsakar väldigt stort mänskligt
            lidande men också väldigt stora samhällskostnader.
          </note>
          <note>
            De rapporter som har tagits fram av EU-kommissionen visar tydligt
            att lagstiftningen här inte ger oss tillräckligt skydd. Därför
            är det väldigt bra att miljöminister Åsa Romson tillsammans med
            sina nordiska kolleger nu har drivit på EU i dessa frågor. Det
            är väldigt bra och lovande att man börjar med den typen av initiativ
            som miljöminister.
          </note>
          <note>
            EU måste införa krav på tester och införa kriterier för vad som
            är hormonstörande ämnen så att de här ämnena också ska klassas
            som särskilt farliga ämnen, fasas ut och ersättas med säkrare
            alternativ. Då måste också utgångspunkten vara att för dessa ämnen
            existerar inte någon säker gräns.
          </note>
          <note>
            Det är också viktigt att vi börjar se att man inte kan behandla
            kemikalier enskilt. Det hormonstörande ämnet bisfenol A lyckades
            vi till slut få förbjudet i nappflaskor, men det ersätts många
            gånger av ett annat ämne, bisfenol S, med likartade och antagligen
            samma negativa egenskaper.
          </note>
          <note>
            Det här är ett genomgående problem med EU:s lagstiftning, och
            jag tror att reglerna måste förändras så att myndigheterna kan
            behandla liknande ämnen i grupp så länge det inte tas fram bevis
            för att de har olika egenskaper. Jag hoppas att regeringen kommer
            att ta initiativ i den riktningen.
          </note>
          <note>
            Sverige har allt att vinna på att anamma framtiden och ligga
            i framkant i miljöomställningen. Det är genom att utveckla nya
            gröna lösningar och ny teknik som vi kan värna jobb, välfärd och
            konkurrenskraft i Sverige.
          </note>
          <note>
            Ibland låter det precis tvärtom, men så är det alltså inte. Det
            finns många företag som kan vinna på att vi ställer högre krav.
            Därmed får de större möjligheter att sälja sina produkter och
            också få en hemmamarknad som gör att de kan konkurrera lättare
            med andra företag runt om i världen.
          </note>
          <note>
            (Applåder)
          </note>
          <note type="speaker">
            Anf. 377 PETER JEPPSSON (S):
          </note>
          <note>
            Fru talman! Det känns nästan som i dikten, ”endast tomten är
            vaken”. Men vi är några entusiaster kvar. Det känns väldigt bra.
            Jag måste säga att det bästa med att vara näst sist på talarlistan
            är att jag inte är sist. Jag har en kollega här som väntar på
            sin tur.
          </note>
          <note>
            Fru talman! Sverige har, vilket säkert är bekant, lyckats väl
            när det gäller att uppnå EU:s 2020-mål om förnybar energi. Men
            vi kan inte slå oss till ro och stoppa upp den fortsatta omställningen
            och känna oss mätta och nöjda. Den väg vi har börjat vandra måste
            vi också fortsätta på, och vi har alla möjligheter att sätta rejäl
            fart på processen.
          </note>
          <note>
            Vindkraft både på land och till havs är ett av de alternativ
            som måste få en mer central roll i vår energipolitik. Även om
            det har blivit en ökad satsning på vindkraft de senaste åren ligger
            Sverige fortfarande långt efter många andra länder.
          </note>
          <note>
            Därför anser jag att den havsbaserade vindkraften är ett alternativ
            som måste ägnas ökad uppmärksamhet. Den finns för närvarande bland
            annat i Kalmarsund och utmed Skåne- och Hallandskusten, men jag
            är övertygad om att den har en framtid på många fler ställen,
            inte minst utmed mitt eget hemlän Blekinges kust .
          </note>
          <note>
            Just i Hanöbukten utanför Blekinges kust planeras en vindkraftspark
            som kommer att producera ca 5 procent av hela Sveriges elförbrukning.
            Detta motsvarar det som Barsebäcks båda reaktorer producerade.
            Delägare i projektet är bland andra nio bolag ur svensk basindustri,
            vilken i dag konsumerar ca 15 procent av Sveriges elproduktion.
          </note>
          <note>
            Några av fördelarna med havsbaserad vindkraft är att den möjliggör
            byggandet av större kraftverk och grupper och att det är mer och
            jämnare energi i vinden. Det finns såklart nackdelar när det gäller
            kostnaderna, men om man ger de rätta förutsättningarna för utbyggnad
            finns det goda framtidsutsikter för att den havsbaserade vindkraften
            ska kunna nå sin fulla potential. Därför är det viktigt att staten
            verkligen ser över vad som skulle krävas för att stimulera och
            påskynda investeringar i havsbaserad vindkraft.
          </note>
          <note>
            Målet måste vara att få till stånd en rejäl tempohöjning för
            vindkraftsutbyggnaden. Det ger dessutom en arbetsmarknadspolitisk
            bonus, efter ­ som en kraftfull utbyggnad av vindkraften skulle
            skapa många nya gröna arbetstillfällen. Genom en grön omställning
            kommer nämligen också nya gröna jobb att skapas.
          </note>
          <note>
            Fru talman! Nu kommer dessutom signaler från ägarna till Oskarshamn
            1 att man avser att påbörja avvecklingen av reaktorn 2017. Det
            är en tidigareläggning på åtta år, och det är på grund av att
            den är så pass gammal och snart inte uppfyller kraven på säkerhet.
          </note>
          <note>
            Detta i sin tur betyder att vi måste få fram ersättning och därmed
            bygga ut med offshorevindkraft, vilket redan är utpekat som ett
            spår i omställningsprocessen. Det är nu viktigt att projekt som
            är i slutfasen av tillståndsprocessen, eller till och med har
            sina tillstånd klara, släpps fram.
          </note>
          <note>
            Ett exempel är just det jag har nämnt, Blekinge Offshore, vars
            tillståndsprocess har pågått i sju år och ligger hos regeringen
            för beslut. Detta är en normal tidsram när det gäller att ta fram
            tillstånd för en offshorepark, och det som skulle kunna bromsa
            upp ett positivt besked är om det finns allvarliga hinder.
          </note>
          <note>
            Ett sådant hinder som oftast dyker upp är Försvarsmaktens verksamhet.
            Med detta sagt vill jag samtidigt påpeka att det finns stora möjligheter
            att hantera dessa utmaningar med hjälp av tekniska lösningar i
            samverkan mellan projektörer och försvarsmakt. Om det finns en
            tydlig ambition borde också viljan att riva eventuella hinder
            finnas där.
          </note>
          <note>
            (Applåder)
          </note>
          <note type="speaker">
            Anf. 378 MIKAEL DAHLQVIST (S):
          </note>
          <note>
            Fru talman och ärade ledamöter! Timmen är sen!
          </note>
          <note>
            Precis som vi har diskuterat hela kvällen är klimatförändringarna
            i vår värld en ödesfråga för mänskligheten. Jag är glad att regeringen
            prioriterar denna fråga. För att nå målet om högst två graders
            global temperaturökning måste det redan under den här mandatperioden
            sättas in åtgärder för att utsläppen av växthusgaser ska minskas.
          </note>
          <note>
            Det är med stor glädje jag har noterat att det finns en ambitiös
            miljöpolitik i vår budgetproposition med tydliga skrivningar om
            att utsläppen av växthusgaser ska minskas. Stimulanser och ekonomiska
            styrmedel ska användas för att ställa om Sverige. Effektiva åtgärder,
            till exempel miljö ­ skatter, ska sättas in. Regeringen vill också
            intensifiera insatserna för att få en fordonsflotta som är fri
            från fossila bränslen. Men jag vill understryka att vi på landsbygden
            kommer att behöva bilen under många år framöver, och det kommer
            också att ta många år innan vår fordonsflotta är utbytt till ny
            teknik som är skonsam för miljön.
          </note>
          <note>
            Men, mina kamrater, Sverige har unika förutsättningar att av
            skogsråvara producera biodrivmedel i kvantitet er som på sikt
            kan göra Sverige oberoende av fossila drivmedel. Dessa produkter
            kan också med fördel användas inom plast- och kemiindustrin. Jag
            tänker närmast på biobaserad metanol. Men detta förutsätter rimliga,
            långsiktiga och teknikneutrala skatteregler.
          </note>
          <note>
            Fru talman! I dag konsumeras 8–9 procent biodrivmedel i Sverige.
            Vägen till fossilfrihet är lång och tarvar sålunda omfattande
            investeringar. Det finns i dag ca 4 ½ miljon bilar som drivs av
            bensin eller diesel i vårt land. En stor del av dessa fordon kommer
            att finnas kvar i decennier framöver. Det behövs biodrivmedel
            för att komplettera dessa fordon.
          </note>
          <note>
            Kostnaden för att producera en liter biodrivmedel i dag är ca
            4 kronor högre än produktionskostnaden för en liter bensin eller
            diesel. Därför vore det önskvärt att biodrivmedel befrias nästan
            helt från de koldioxid- och energiskatter som utgår på fossila
            drivmedel, det vill säga 5,60 kronor per liter.
          </note>
          <note>
            I dag beskattas låginblandning av upp till 5 volymprocent biodrivmedel
            i bensin och diesel med en ringa energiskatt. Vid inblandning
            över 5 procent beskattas biodrivmedel däremot med full energi-
            och koldioxidskatt, det vill säga samma skatt som utgår på bensin
            och diesel. Undantag för detta har biogas och etanol.
          </note>
          <note>
            Vägen till en fossilfri fordonsflotta måste därför ske med hjälp
            av en ökad låginblandning i bensin och diesel. Detta förutsätter
            att låginblandning över 5 procent beskattas lika lindrigt som
            låginblandning under 5 procent.
          </note>
          <note>
            Sverige har i kraft av sitt stora skogliga innehav förutsättningar
            att i stor skala tillverka biodrivmedel. Nuvarande skattesystem
            låser i praktiken konsumtionen och produktionen av biodrivmedel
            till dagens nivå. Detta är en uppfattning som hela branschen står
            bakom. Därför är min förhoppning att regeringen och miljö- och
            jordbruksutskottet framöver vid kontrollsta ­ tionen 2015 ska
            återkomma med skarpa förslag till en ny skattepolitik för förnybara
            drivmedel.
          </note>
          <note>
            (Applåder)
          </note>
          <note>
            (forts. prot. 20)
          </note>
          <note>
            § 2 Justering av protokoll
          </note>
          <note>
            Protokollen för den 21 och 22 oktober justerades.
          </note>
          <note>
            § 3 Anmälan om subsidiaritetsprövningar
          </note>
          <note>
            Tredje vice talmannen anmälde att utdrag ur följande protokoll
            i ärenden om subsidiaritetsprövning av EU-förslag hade kommit
            in:
          </note>
          <note>
            prot. 2014/15:3 för torsdagen den 6 november från socialutskottet
            och
          </note>
          <note>
            prot. 2014/15:6 för torsdagen den 6 november från miljö- och
            jordbruksutskottet.
          </note>
          <note>
            § 4 Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2014/15:107
          </note>
          <note>
            Till riksdagen
          </note>
          <note>
            Interpellation 2014/15:107 Nationella insatser för hemlösa EU-migranter
          </note>
          <note>
            av Mats Persson (FP)
          </note>
          <note>
            Interpellationen kommer att besvaras den 28 november 2014.
          </note>
          <note>
            Skälet till dröjsmålet är redan inbokade engagemang.
          </note>
          <note>
            Stockholm den 6 november 2014
          </note>
          <note>
            Socialdepartementet
          </note>
          <note>
            Åsa Regnér (S)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditionschef
          </note>
          <note>
            § 5 Anmälan om faktapromemoria
          </note>
          <note>
            Tredje vice talmannen anmälde att följande faktapromemoria om
            förslag från Europeiska kommissionen hade kommit in och överlämnats
            till utskott:
          </note>
          <note>
            2014/15:FPM6 Viseringsförenklingsavtal mellan EU och Tunisien,
            till socialförsäkringsutskottet
          </note>
          <note>
            § 6 Bordläggning
          </note>
          <note>
            Följande dokument anmäldes och bordlades:
          </note>
          <note>
            Skrivelse
          </note>
          <note>
            2014/15:12 Riksrevisionens rapport om förvaltningen av regionala
            projektmedel
          </note>
          <note>
            Motioner
          </note>
          <note>
            med anledning av prop. 2014/15:2 Höständringsbudget för 2014
          </note>
          <note>
            2014/15:1080 av Dennis Dioukarev m.fl. (SD)
          </note>
          <note>
            med anledning av prop. 2014/15:10 Förbättringar av husavdragets
            fakturamodell
          </note>
          <note>
            2014/15:374 av Olle Felten m.fl. (SD)
          </note>
          <note>
            § 7 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 7 november
          </note>
          <note>
            2014/15:108 Sysselsättningseffekter av särskild löneskatt för
            pensionärer
          </note>
          <note>
            av Jan Ericson (M)
          </note>
          <note>
            till finansminister Magdalena Andersson (S)
          </note>
          <note>
            2014/15:109 Natofrågan och Baltikum
          </note>
          <note>
            av Hans Wallmark (M)
          </note>
          <note>
            till statsminister Stefan Löfven (S)
          </note>
          <note>
            den 10 november
          </note>
          <note>
            2014/15:110 Krisen i den svenska mjölkproduktionen
          </note>
          <note>
            av Magnus Oscarsson (KD)
          </note>
          <note>
            till landsbygdsminister Sven-Erik Bucht (S)
          </note>
          <note>
            2014/15:111 Nedläggning av finansmarknadsforskning
          </note>
          <note>
            av Mats Persson (FP)
          </note>
          <note>
            till statsrådet Per Bolund (MP)
          </note>
          <note>
            § 8 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 7 november
          </note>
          <note>
            2014/15:48 Gotlandssatsning
          </note>
          <note>
            av Christer Nylander (FP)
          </note>
          <note>
            till statsrådet Helene Hellmark Knutsson (S)
          </note>
          <note>
            2014/15:49 Folkliga protester och politisk oro i Burkina Faso
          </note>
          <note>
            av Hans Linde (V)
          </note>
          <note>
            till utrikesminister Margot Wallström (S)
          </note>
          <note>
            den 10 november
          </note>
          <note>
            2014/15:50 Direkttåg mellan Sandviken och Uppsala/Stockholm
          </note>
          <note>
            av Elin Lundgren (S)
          </note>
          <note>
            till statsrådet Anna Johansson (S)
          </note>
          <note>
            2014/15:51 Neddragningar på Högskolan Kristianstad
          </note>
          <note>
            av Christer Nylander (FP)
          </note>
          <note>
            till statsrådet Helene Hellmark Knutsson (S)
          </note>
          <note>
            § 9 Kammaren åtskildes kl. 22.45.
          </note>
          <note>
            Förhandlingarna leddes
          </note>
          <note>
            av andre vice talmannen från sammanträdets början till och med
            § 1 anf. 97 (delvis),
          </note>
          <note>
            av tredje vice talmannen därefter till ajourneringen kl. 16.01,
          </note>
          <note>
            av andre vice talmannen därefter till och med § 1 anf. 252 (delvis)
            och
          </note>
          <note>
            av tredje vice talmannen därefter till sammanträdets slut.
          </note>
          <note>
            Vid protokollet
          </note>
          <note>
            MADELEINE GABRIELSON HOLST
          </note>
          <note>
            /Eva-Lena Ekman
          </note>
          <note>
            Innehållsförteckning
          </note>
          <note>
            § 1 Allmänpolitisk debatt
          </note>
          <note>
            Jobb
          </note>
          <note>
            Anf. 1 CATHARINA ELMSÄTER-SVÄRD (M)
          </note>
          <note>
            Anf. 2 MONICA GREEN (S) replik
          </note>
          <note>
            Anf. 3 CATHARINA ELMSÄTER-SVÄRD (M) replik
          </note>
          <note>
            Anf. 4 MONICA GREEN (S) replik
          </note>
          <note>
            Anf. 5 CATHARINA ELMSÄTER-SVÄRD (M) replik
          </note>
          <note>
            Anf. 6 MIKAEL ESKILANDERSSON (SD)
          </note>
          <note>
            Anf. 7 ANNIKA QARLSSON (C)
          </note>
          <note>
            Anf. 8 EVA-LENA JANSSON (S) replik
          </note>
          <note>
            Anf. 9 ANNIKA QARLSSON (C) replik
          </note>
          <note>
            Anf. 10 EVA-LENA JANSSON (S) replik
          </note>
          <note>
            Anf. 11 ANNIKA QARLSSON (C) replik
          </note>
          <note>
            Anf. 12 ALI ESBATI (V) replik
          </note>
          <note>
            Anf. 13 ANNIKA QARLSSON (C) replik
          </note>
          <note>
            Anf. 14 ALI ESBATI (V) replik
          </note>
          <note>
            Anf. 15 ANNIKA QARLSSON (C) replik
          </note>
          <note>
            Anf. 16 MONICA GREEN (S) replik
          </note>
          <note>
            Anf. 17 ANNIKA QARLSSON (C) replik
          </note>
          <note>
            Anf. 18 MONICA GREEN (S) replik
          </note>
          <note>
            Anf. 19 ANNIKA QARLSSON (C) replik
          </note>
          <note>
            Anf. 20 ALI ESBATI (V)
          </note>
          <note>
            Anf. 21 KATARINA BRÄNNSTRÖM (M) replik
          </note>
          <note>
            Anf. 22 ALI ESBATI (V) replik
          </note>
          <note>
            Anf. 23 KATARINA BRÄNNSTRÖM (M) replik
          </note>
          <note>
            Anf. 24 ALI ESBATI (V) replik
          </note>
          <note>
            Anf. 25 MATS PERSSON (FP) replik
          </note>
          <note>
            Anf. 26 ALI ESBATI (V) replik
          </note>
          <note>
            Anf. 27 MATS PERSSON (FP) replik
          </note>
          <note>
            Anf. 28 ALI ESBATI (V) replik
          </note>
          <note>
            Anf. 29 MATS PERSSON (FP)
          </note>
          <note>
            Anf. 30 DÉSIRÉE PETHRUS (KD)
          </note>
          <note>
            Anf. 31 EVA-LENA JANSSON (S) replik
          </note>
          <note>
            Anf. 32 DÉSIRÉE PETHRUS (KD) replik
          </note>
          <note>
            Anf. 33 EVA-LENA JANSSON (S) replik
          </note>
          <note>
            Anf. 34 DÉSIRÉE PETHRUS (KD) replik
          </note>
          <note>
            Anf. 35 MONICA GREEN (S) replik
          </note>
          <note>
            Anf. 36 DÉSIRÉE PETHRUS (KD) replik
          </note>
          <note>
            Anf. 37 MONICA GREEN (S) replik
          </note>
          <note>
            Anf. 38 DÉSIRÉE PETHRUS (KD) replik
          </note>
          <note>
            Anf. 39 HILLEVI LARSSON (S) replik
          </note>
          <note>
            Anf. 40 DÉSIRÉE PETHRUS (KD) replik
          </note>
          <note>
            Anf. 41 HILLEVI LARSSON (S) replik
          </note>
          <note>
            Anf. 42 DÉSIRÉE PETHRUS (KD) replik
          </note>
          <note>
            Anf. 43 BIRGER LAHTI (V) replik
          </note>
          <note>
            Anf. 44 DÉSIRÉE PETHRUS (KD) replik
          </note>
          <note>
            Anf. 45 BIRGER LAHTI (V) replik
          </note>
          <note>
            Anf. 46 DÉSIRÉE PETHRUS (KD) replik
          </note>
          <note>
            Anf. 47 Arbetsmarknadsminister YLVA JOHANSSON (S)
          </note>
          <note>
            Anf. 48 CATHARINA ELMSÄTER-SVÄRD (M) replik
          </note>
          <note>
            Anf. 49 Arbetsmarknadsminister YLVA JOHANSSON (S) replik
          </note>
          <note>
            Anf. 50 CATHARINA ELMSÄTER-SVÄRD (M) replik
          </note>
          <note>
            Anf. 51 Arbetsmarknadsminister YLVA JOHANSSON (S) replik
          </note>
          <note>
            Anf. 52 MATS PERSSON (FP) replik
          </note>
          <note>
            Anf. 53 Arbetsmarknadsminister YLVA JOHANSSON (S) replik
          </note>
          <note>
            Anf. 54 MATS PERSSON (FP) replik
          </note>
          <note>
            Anf. 55 Arbetsmarknadsminister YLVA JOHANSSON (S) replik
          </note>
          <note>
            Anf. 56 KATARINA BRÄNNSTRÖM (M) replik
          </note>
          <note>
            Anf. 57 Arbetsmarknadsminister YLVA JOHANSSON (S) replik
          </note>
          <note>
            Anf. 58 KATARINA BRÄNNSTRÖM (M) replik
          </note>
          <note>
            Anf. 59 Arbetsmarknadsminister YLVA JOHANSSON (S) replik
          </note>
          <note>
            Anf. 60 ANNIKA QARLSSON (C) replik
          </note>
          <note>
            Anf. 61 Arbetsmarknadsminister YLVA JOHANSSON (S) replik
          </note>
          <note>
            Anf. 62 ANNIKA QARLSSON (C) replik
          </note>
          <note>
            Anf. 63 Arbetsmarknadsminister YLVA JOHANSSON (S) replik
          </note>
          <note>
            Anf. 64 DÉSIRÉE PETHRUS (KD) replik
          </note>
          <note>
            Anf. 65 Arbetsmarknadsminister YLVA JOHANSSON (S) replik
          </note>
          <note>
            Anf. 66 DÉSIRÉE PETHRUS (KD) replik
          </note>
          <note>
            Anf. 67 Arbetsmarknadsminister YLVA JOHANSSON (S) replik
          </note>
          <note>
            Anf. 68 GUNILLA NORDGREN (M) replik
          </note>
          <note>
            Anf. 69 Arbetsmarknadsminister YLVA JOHANSSON (S) replik
          </note>
          <note>
            Anf. 70 GUNILLA NORDGREN (M) replik
          </note>
          <note>
            Anf. 71 Arbetsmarknadsminister YLVA JOHANSSON (S) replik
          </note>
          <note>
            Anf. 72 JONAS ERIKSSON (MP)
          </note>
          <note>
            Anf. 73 CATHARINA ELMSÄTER-SVÄRD (M) replik
          </note>
          <note>
            Anf. 74 JONAS ERIKSSON (MP) replik
          </note>
          <note>
            Anf. 75 CATHARINA ELMSÄTER-SVÄRD (M) replik
          </note>
          <note>
            Anf. 76 JONAS ERIKSSON (MP) replik
          </note>
          <note>
            Anf. 77 DÉSIRÉE PETHRUS (KD) replik
          </note>
          <note>
            Anf. 78 JONAS ERIKSSON (MP) replik
          </note>
          <note>
            Anf. 79 DÉSIRÉE PETHRUS (KD) replik
          </note>
          <note>
            Anf. 80 JONAS ERIKSSON (MP) replik
          </note>
          <note>
            Anf. 81 ANN-CHRISTIN AHLBERG (S)
          </note>
          <note>
            Anf. 82 ANNIKA QARLSSON (C) replik
          </note>
          <note>
            Anf. 83 ANN-CHRISTIN AHLBERG (S) replik
          </note>
          <note>
            Anf. 84 ANNIKA QARLSSON (C) replik
          </note>
          <note>
            Anf. 85 ANN-CHRISTIN AHLBERG (S) replik
          </note>
          <note>
            Anf. 86 KATARINA BRÄNNSTRÖM (M) replik
          </note>
          <note>
            Anf. 87 ANN-CHRISTIN AHLBERG (S) replik
          </note>
          <note>
            Anf. 88 KATARINA BRÄNNSTRÖM (M) replik
          </note>
          <note>
            Anf. 89 ANN-CHRISTIN AHLBERG (S) replik
          </note>
          <note>
            Anf. 90 ANN-CHARLOTTE HAMMAR JOHNSSON (M) replik
          </note>
          <note>
            Anf. 91 ANN-CHRISTIN AHLBERG (S) replik
          </note>
          <note>
            Anf. 92 ANN-CHARLOTTE HAMMAR JOHNSSON (M) replik
          </note>
          <note>
            Anf. 93 ANN-CHRISTIN AHLBERG (S) replik
          </note>
          <note>
            Anf. 94 PAULA BIELER (SD) replik
          </note>
          <note>
            Anf. 95 ANN-CHRISTIN AHLBERG (S) replik
          </note>
          <note>
            Anf. 96 PAULA BIELER (SD) replik
          </note>
          <note>
            Anf. 97 ANN-CHRISTIN AHLBERG (S) replik
          </note>
          <note>
            Anf. 98 ULF KRISTERSSON (M)
          </note>
          <note>
            Anf. 99 PETER PERSSON (S) replik
          </note>
          <note>
            Anf. 100 ULF KRISTERSSON (M) replik
          </note>
          <note>
            Anf. 101 PETER PERSSON (S) replik
          </note>
          <note>
            Anf. 102 ULF KRISTERSSON (M) replik
          </note>
          <note>
            Anf. 103 Arbetsmarknadsminister YLVA JOHANSSON (S) replik
          </note>
          <note>
            Anf. 104 ULF KRISTERSSON (M) replik
          </note>
          <note>
            Anf. 105 Arbetsmarknadsminister YLVA JOHANSSON (S) replik
          </note>
          <note>
            Anf. 106 ULF KRISTERSSON (M) replik
          </note>
          <note>
            Anf. 107 ALI ESBATI (V) replik
          </note>
          <note>
            Anf. 108 ULF KRISTERSSON (M) replik
          </note>
          <note>
            Anf. 109 ALI ESBATI (V) replik
          </note>
          <note>
            Anf. 110 ULF KRISTERSSON (M) replik
          </note>
          <note>
            Anf. 111 MONICA GREEN (S) replik
          </note>
          <note>
            Anf. 112 ULF KRISTERSSON (M) replik
          </note>
          <note>
            Anf. 113 MONICA GREEN (S) replik
          </note>
          <note>
            Anf. 114 ULF KRISTERSSON (M) replik
          </note>
          <note>
            Anf. 115 EVA-LENA JANSSON (S) replik
          </note>
          <note>
            Anf. 116 ULF KRISTERSSON (M) replik
          </note>
          <note>
            Anf. 117 EVA-LENA JANSSON (S) replik
          </note>
          <note>
            Anf. 118 ULF KRISTERSSON (M) replik
          </note>
          <note>
            Anf. 119 MAGNUS PERSSON (SD)
          </note>
          <note>
            Anf. 120 MAGNUS MANHAMMAR (S) replik
          </note>
          <note>
            Anf. 121 MAGNUS PERSSON (SD) replik
          </note>
          <note>
            Anf. 122 MAGNUS MANHAMMAR (S) replik
          </note>
          <note>
            Anf. 123 MAGNUS PERSSON (SD) replik
          </note>
          <note>
            Anf. 124 Arbetsmarknadsminister YLVA JOHANSSON (S) replik
          </note>
          <note>
            Anf. 125 MAGNUS PERSSON (SD) replik
          </note>
          <note>
            Anf. 126 Arbetsmarknadsminister YLVA JOHANSSON (S) replik
          </note>
          <note>
            Anf. 127 MAGNUS PERSSON (SD) replik
          </note>
          <note>
            Anf. 128 HILLEVI LARSSON (S) replik
          </note>
          <note>
            Anf. 129 MAGNUS PERSSON (SD) replik
          </note>
          <note>
            Anf. 130 HILLEVI LARSSON (S) replik
          </note>
          <note>
            Anf. 131 CARL SCHLYTER (MP)
          </note>
          <note>
            Anf. 132 SOLVEIG ZANDER (C)
          </note>
          <note>
            Anf. 133 MONICA GREEN (S) replik
          </note>
          <note>
            Anf. 134 SOLVEIG ZANDER (C) replik
          </note>
          <note>
            Anf. 135 MONICA GREEN (S) replik
          </note>
          <note>
            Anf. 136 SOLVEIG ZANDER (C) replik
          </note>
          <note>
            Anf. 137 BARBRO WESTERHOLM (FP)
          </note>
          <note>
            Anf. 138 Arbetsmarknadsminister YLVA JOHANSSON (S) replik
          </note>
          <note>
            Anf. 139 BARBRO WESTERHOLM (FP) replik
          </note>
          <note>
            Anf. 140 Arbetsmarknadsminister YLVA JOHANSSON (S) replik
          </note>
          <note>
            Anf. 141 BARBRO WESTERHOLM (FP) replik
          </note>
          <note>
            Anf. 142 LARS-AXEL NORDELL (KD)
          </note>
          <note>
            Anf. 143 EVA-LENA JANSSON (S) replik
          </note>
          <note>
            Anf. 144 LARS-AXEL NORDELL (KD) replik
          </note>
          <note>
            Anf. 145 EVA-LENA JANSSON (S) replik
          </note>
          <note>
            Anf. 146 LARS-AXEL NORDELL (KD) replik
          </note>
          <note>
            Anf. 147 MONICA GREEN (S) replik
          </note>
          <note>
            Anf. 148 LARS-AXEL NORDELL (KD) replik
          </note>
          <note>
            Anf. 149 MONICA GREEN (S) replik
          </note>
          <note>
            Anf. 150 LARS-AXEL NORDELL (KD) replik
          </note>
          <note>
            (forts.)
          </note>
          <note>
            Ajournering
          </note>
          <note>
            Återupptagna förhandlingar
          </note>
          <note>
            § 1 (forts.) Allmänpolitisk debatt
          </note>
          <note>
            Anf. 151 EVA-LENA JANSSON (S)
          </note>
          <note>
            Anf. 152 NIKLAS WYKMAN (M)
          </note>
          <note>
            Anf. 153 EVA-LENA JANSSON (S) replik
          </note>
          <note>
            Anf. 154 NIKLAS WYKMAN (M) replik
          </note>
          <note>
            Anf. 155 EVA-LENA JANSSON (S) replik
          </note>
          <note>
            Anf. 156 NIKLAS WYKMAN (M) replik
          </note>
          <note>
            Anf. 157 NICLAS MALMBERG (MP)
          </note>
          <note>
            Anf. 158 HANIF BALI (M) replik
          </note>
          <note>
            Anf. 159 NICLAS MALMBERG (MP) replik
          </note>
          <note>
            Anf. 160 HANIF BALI (M) replik
          </note>
          <note>
            Anf. 161 NICLAS MALMBERG (MP) replik
          </note>
          <note>
            Anf. 162 FREDRIK SCHULTE (M) replik
          </note>
          <note>
            Anf. 163 NICLAS MALMBERG (MP) replik
          </note>
          <note>
            Anf. 164 FREDRIK SCHULTE (M) replik
          </note>
          <note>
            Anf. 165 NICLAS MALMBERG (MP) replik
          </note>
          <note>
            Anf. 166 FREDRIK CHRISTENSSON (C)
          </note>
          <note>
            Anf. 167 EVA-LENA JANSSON (S) replik
          </note>
          <note>
            Anf. 168 FREDRIK CHRISTENSSON (C) replik
          </note>
          <note>
            Anf. 169 EVA-LENA JANSSON (S) replik
          </note>
          <note>
            Anf. 170 FREDRIK CHRISTENSSON (C) replik
          </note>
          <note>
            Anf. 171 HELÉN PETTERSSON i Umeå (S)
          </note>
          <note>
            Anf. 172 HANIF BALI (M) replik
          </note>
          <note>
            Anf. 173 HELÉN PETTERSSON i Umeå (S) replik
          </note>
          <note>
            Anf. 174 HANIF BALI (M) replik
          </note>
          <note>
            Anf. 175 HELÉN PETTERSSON i Umeå (S) replik
          </note>
          <note>
            Anf. 176 FREDRIK SCHULTE (M) replik
          </note>
          <note>
            Anf. 177 HELÉN PETTERSSON i Umeå (S) replik
          </note>
          <note>
            Anf. 178 FREDRIK SCHULTE (M) replik
          </note>
          <note>
            Anf. 179 HELÉN PETTERSSON i Umeå (S) replik
          </note>
          <note>
            Anf. 180 SOFIA FÖLSTER (M)
          </note>
          <note>
            Anf. 181 VERONICA LINDHOLM (S) replik
          </note>
          <note>
            Anf. 182 SOFIA FÖLSTER (M) replik
          </note>
          <note>
            Anf. 183 VERONICA LINDHOLM (S) replik
          </note>
          <note>
            Anf. 184 SOFIA FÖLSTER (M) replik
          </note>
          <note>
            Anf. 185 HANIF BALI (M) replik
          </note>
          <note>
            Anf. 186 SOFIA FÖLSTER (M) replik
          </note>
          <note>
            Anf. 187 SERKAN KÖSE (S)
          </note>
          <note>
            Anf. 188 HANS ROTHENBERG (M)
          </note>
          <note>
            Anf. 189 ALEXANDRA VÖLKER (S)
          </note>
          <note>
            Anf. 190 FINN BENGTSSON (M) replik
          </note>
          <note>
            Anf. 191 ALEXANDRA VÖLKER (S) replik
          </note>
          <note>
            Anf. 192 FINN BENGTSSON (M) replik
          </note>
          <note>
            Anf. 193 ALEXANDRA VÖLKER (S) replik
          </note>
          <note>
            Anf. 194 HANIF BALI (M) replik
          </note>
          <note>
            Anf. 195 ALEXANDRA VÖLKER (S) replik
          </note>
          <note>
            Anf. 196 HANIF BALI (M) replik
          </note>
          <note>
            Anf. 197 ALEXANDRA VÖLKER (S) replik
          </note>
          <note>
            Anf. 198 FREDRIK SCHULTE (M) replik
          </note>
          <note>
            Anf. 199 ALEXANDRA VÖLKER (S) replik
          </note>
          <note>
            Anf. 200 FREDRIK SCHULTE (M) replik
          </note>
          <note>
            Anf. 201 ALEXANDRA VÖLKER (S) replik
          </note>
          <note>
            Anf. 202 FINN BENGTSSON (M)
          </note>
          <note>
            Anf. 203 EVA-LENA JANSSON (S) replik
          </note>
          <note>
            Anf. 204 FINN BENGTSSON (M) replik
          </note>
          <note>
            Anf. 205 EVA-LENA JANSSON (S) replik
          </note>
          <note>
            Anf. 206 FINN BENGTSSON (M) replik
          </note>
          <note>
            Anf. 207 NIKLAS KARLSSON (S)
          </note>
          <note>
            Anf. 208 HANIF BALI (M) replik
          </note>
          <note>
            Anf. 209 NIKLAS KARLSSON (S) replik
          </note>
          <note>
            Anf. 210 HANIF BALI (M) replik
          </note>
          <note>
            Anf. 211 NIKLAS KARLSSON (S) replik
          </note>
          <note>
            Anf. 212 FREDRIK SCHULTE (M) replik
          </note>
          <note>
            Anf. 213 NIKLAS KARLSSON (S) replik
          </note>
          <note>
            Anf. 214 FREDRIK SCHULTE (M) replik
          </note>
          <note>
            Anf. 215 NIKLAS KARLSSON (S) replik
          </note>
          <note>
            Anf. 216 JÖRGEN WARBORN (M)
          </note>
          <note>
            Anf. 217 TERESA CARVALHO (S)
          </note>
          <note>
            Anf. 218 HANIF BALI (M) replik
          </note>
          <note>
            Anf. 219 TERESA CARVALHO (S) replik
          </note>
          <note>
            Anf. 220 HANIF BALI (M) replik
          </note>
          <note>
            Anf. 221 TERESA CARVALHO (S) replik
          </note>
          <note>
            Anf. 222 FREDRIK SCHULTE (M) replik
          </note>
          <note>
            Anf. 223 TERESA CARVALHO (S) replik
          </note>
          <note>
            Anf. 224 FREDRIK SCHULTE (M) replik
          </note>
          <note>
            Anf. 225 TERESA CARVALHO (S) replik
          </note>
          <note>
            Anf. 226 FREDRIK SCHULTE (M)
          </note>
          <note>
            Anf. 227 VERONICA LINDHOLM (S) replik
          </note>
          <note>
            Anf. 228 FREDRIK SCHULTE (M) replik
          </note>
          <note>
            Anf. 229 VERONICA LINDHOLM (S) replik
          </note>
          <note>
            Anf. 230 FREDRIK SCHULTE (M) replik
          </note>
          <note>
            Anf. 231 ANETTE ÅKESSON (M)
          </note>
          <note>
            Anf. 232 JOHANNA HARALDSSON (S)
          </note>
          <note>
            Anf. 233 HANS ROTHENBERG (M) replik
          </note>
          <note>
            Anf. 234 JOHANNA HARALDSSON (S) replik
          </note>
          <note>
            Anf. 235 HANS ROTHENBERG (M) replik
          </note>
          <note>
            Anf. 236 JOHANNA HARALDSSON (S) replik
          </note>
          <note>
            Anf. 237 EMILIA TÖYRÄ (S)
          </note>
          <note>
            Anf. 238 KALLE OLSSON (S)
          </note>
          <note>
            Klimat och miljö
          </note>
          <note>
            Anf. 239 CECILIE TENFJORD-TOFTBY (M)
          </note>
          <note>
            Anf. 240 JENS HOLM (V) replik
          </note>
          <note>
            Anf. 241 CECILIE TENFJORD-TOFTBY (M) replik
          </note>
          <note>
            Anf. 242 JENS HOLM (V) replik
          </note>
          <note>
            Anf. 243 CECILIE TENFJORD-TOFTBY (M) replik
          </note>
          <note>
            Anf. 244 LISE NORDIN (MP) replik
          </note>
          <note>
            Anf. 245 CECILIE TENFJORD-TOFTBY (M) replik
          </note>
          <note>
            Anf. 246 LISE NORDIN (MP) replik
          </note>
          <note>
            Anf. 247 CECILIE TENFJORD-TOFTBY (M) replik
          </note>
          <note>
            Anf. 248 JOSEF FRANSSON (SD)
          </note>
          <note>
            Anf. 249 JENS HOLM (V) replik
          </note>
          <note>
            Anf. 250 JOSEF FRANSSON (SD) replik
          </note>
          <note>
            Anf. 251 JENS HOLM (V) replik
          </note>
          <note>
            Anf. 252 JOSEF FRANSSON (SD) replik
          </note>
          <note>
            Anf. 253 LENA EK (C) replik
          </note>
          <note>
            Anf. 254 JOSEF FRANSSON (SD) replik
          </note>
          <note>
            Anf. 255 LENA EK (C) replik
          </note>
          <note>
            Anf. 256 JOSEF FRANSSON (SD) replik
          </note>
          <note>
            Anf. 257 MATILDA ERNKRANS (S) replik
          </note>
          <note>
            Anf. 258 JOSEF FRANSSON (SD) replik
          </note>
          <note>
            Anf. 259 MATILDA ERNKRANS (S) replik
          </note>
          <note>
            Anf. 260 JOSEF FRANSSON (SD) replik
          </note>
          <note>
            Anf. 261 STINA BERGSTRÖM (MP) replik
          </note>
          <note>
            Anf. 262 JOSEF FRANSSON (SD) replik
          </note>
          <note>
            Anf. 263 STINA BERGSTRÖM (MP) replik
          </note>
          <note>
            Anf. 264 JOSEF FRANSSON (SD) replik
          </note>
          <note>
            Anf. 265 ISAK FROM (S) replik
          </note>
          <note>
            Anf. 266 JOSEF FRANSSON (SD) replik
          </note>
          <note>
            Anf. 267 ISAK FROM (S) replik
          </note>
          <note>
            Anf. 268 JOSEF FRANSSON (SD) replik
          </note>
          <note>
            Anf. 269 LENA EK (C)
          </note>
          <note>
            Anf. 270 MATILDA ERNKRANS (S) replik
          </note>
          <note>
            Anf. 271 LENA EK (C) replik
          </note>
          <note>
            Anf. 272 MATILDA ERNKRANS (S) replik
          </note>
          <note>
            Anf. 273 LENA EK (C) replik
          </note>
          <note>
            Anf. 274 JENS HOLM (V) replik
          </note>
          <note>
            Anf. 275 LENA EK (C) replik
          </note>
          <note>
            Anf. 276 JENS HOLM (V) replik
          </note>
          <note>
            Anf. 277 LENA EK (C) replik
          </note>
          <note>
            Anf. 278 LISE NORDIN (MP) replik
          </note>
          <note>
            Anf. 279 LENA EK (C) replik
          </note>
          <note>
            Anf. 280 LISE NORDIN (MP) replik
          </note>
          <note>
            Anf. 281 LENA EK (C) replik
          </note>
          <note>
            Anf. 282 Klimat- och miljöminister ÅSA ROMSON (MP) replik
          </note>
          <note>
            Anf. 283 LENA EK (C) replik
          </note>
          <note>
            Anf. 284 Klimat- och miljöminister ÅSA ROMSON (MP) replik
          </note>
          <note>
            Anf. 285 LENA EK (C) replik
          </note>
          <note>
            Anf. 286 JENS HOLM (V)
          </note>
          <note>
            Anf. 287 JOSEF FRANSSON (SD) replik
          </note>
          <note>
            Anf. 288 JENS HOLM (V) replik
          </note>
          <note>
            Anf. 289 JOSEF FRANSSON (SD) replik
          </note>
          <note>
            Anf. 290 JENS HOLM (V) replik
          </note>
          <note>
            Anf. 291 LENA EK (C) replik
          </note>
          <note>
            Anf. 292 JENS HOLM (V) replik
          </note>
          <note>
            Anf. 293 LENA EK (C) replik
          </note>
          <note>
            Anf. 294 JENS HOLM (V) replik
          </note>
          <note>
            Anf. 295 ULF BERG (M) replik
          </note>
          <note>
            Anf. 296 JENS HOLM (V) replik
          </note>
          <note>
            Anf. 297 ULF BERG (M) replik
          </note>
          <note>
            Anf. 298 JENS HOLM (V) replik
          </note>
          <note>
            Anf. 299 MAGNUS OSCARSSON (KD)
          </note>
          <note>
            Anf. 300 ÅSA WESTLUND (S) replik
          </note>
          <note>
            Anf. 301 MAGNUS OSCARSSON (KD) replik
          </note>
          <note>
            Anf. 302 ÅSA WESTLUND (S) replik
          </note>
          <note>
            Anf. 303 MAGNUS OSCARSSON (KD) replik
          </note>
          <note>
            Anf. 304 Klimat- och miljöminister ÅSA ROMSON (MP)
          </note>
          <note>
            Anf. 305 LENA EK (C) replik
          </note>
          <note>
            Anf. 306 Klimat- och miljöminister ÅSA ROMSON (MP) replik
          </note>
          <note>
            Anf. 307 LENA EK (C) replik
          </note>
          <note>
            Anf. 308 Klimat- och miljöminister ÅSA ROMSON (MP) replik
          </note>
          <note>
            Anf. 309 JOSEF FRANSSON (SD) replik
          </note>
          <note>
            Anf. 310 Klimat- och miljöminister ÅSA ROMSON (MP) replik
          </note>
          <note>
            Anf. 311 JOSEF FRANSSON (SD) replik
          </note>
          <note>
            Anf. 312 Klimat- och miljöminister ÅSA ROMSON (MP) replik
          </note>
          <note>
            Anf. 313 JENS HOLM (V) replik
          </note>
          <note>
            Anf. 314 Klimat- och miljöminister ÅSA ROMSON (MP) replik
          </note>
          <note>
            Anf. 315 JENS HOLM (V) replik
          </note>
          <note>
            Anf. 316 Klimat- och miljöminister ÅSA ROMSON (MP) replik
          </note>
          <note>
            Anf. 317 JEFF AHL (SD) replik
          </note>
          <note>
            Anf. 318 Klimat- och miljöminister ÅSA ROMSON (MP) replik
          </note>
          <note>
            Anf. 319 JEFF AHL (SD) replik
          </note>
          <note>
            Anf. 320 Klimat- och miljöminister ÅSA ROMSON (MP) replik
          </note>
          <note>
            Anf. 321 ULF BERG (M) replik
          </note>
          <note>
            Anf. 322 Klimat- och miljöminister ÅSA ROMSON (MP) replik
          </note>
          <note>
            Anf. 323 ULF BERG (M) replik
          </note>
          <note>
            Anf. 324 Klimat- och miljöminister ÅSA ROMSON (MP) replik
          </note>
          <note>
            Anf. 325 ÅSA COENRAADS (M) replik
          </note>
          <note>
            Anf. 326 Klimat- och miljöminister ÅSA ROMSON (MP) replik
          </note>
          <note>
            Anf. 327 ÅSA COENRAADS (M) replik
          </note>
          <note>
            Anf. 328 Klimat- och miljöminister ÅSA ROMSON (MP) replik
          </note>
          <note>
            Anf. 329 ANDERS FORSBERG (SD) replik
          </note>
          <note>
            Anf. 330 Klimat- och miljöminister ÅSA ROMSON (MP) replik
          </note>
          <note>
            Anf. 331 ANDERS FORSBERG (SD) replik
          </note>
          <note>
            Anf. 332 Klimat- och miljöminister ÅSA ROMSON (MP) replik
          </note>
          <note>
            Anf. 333 MATILDA ERNKRANS (S)
          </note>
          <note>
            Anf. 334 ULF BERG (M) replik
          </note>
          <note>
            Anf. 335 MATILDA ERNKRANS (S) replik
          </note>
          <note>
            Anf. 336 ULF BERG (M) replik
          </note>
          <note>
            Anf. 337 MATILDA ERNKRANS (S) replik
          </note>
          <note>
            Anf. 338 LENA EK (C) replik
          </note>
          <note>
            Anf. 339 MATILDA ERNKRANS (S) replik
          </note>
          <note>
            Anf. 340 LENA EK (C) replik
          </note>
          <note>
            Anf. 341 MATILDA ERNKRANS (S) replik
          </note>
          <note>
            Anf. 342 JOSEF FRANSSON (SD) replik
          </note>
          <note>
            Anf. 343 MATILDA ERNKRANS (S) replik
          </note>
          <note>
            Anf. 344 JOSEF FRANSSON (SD) replik
          </note>
          <note>
            Anf. 345 MATILDA ERNKRANS (S) replik
          </note>
          <note>
            Anf. 346 ISAK FROM (S)
          </note>
          <note>
            Anf. 347 LARS-ARNE STAXÄNG (M)
          </note>
          <note>
            Anf. 348 MATTIAS BÄCKSTRÖM JOHANSSON (SD) replik
          </note>
          <note>
            Anf. 349 LARS-ARNE STAXÄNG (M) replik
          </note>
          <note>
            Anf. 350 MATTIAS BÄCKSTRÖM JOHANSSON (SD) replik
          </note>
          <note>
            Anf. 351 LARS-ARNE STAXÄNG (M) replik
          </note>
          <note>
            Anf. 352 STINA BERGSTRÖM (MP) replik
          </note>
          <note>
            Anf. 353 LARS-ARNE STAXÄNG (M) replik
          </note>
          <note>
            Anf. 354 STINA BERGSTRÖM (MP) replik
          </note>
          <note>
            Anf. 355 LARS-ARNE STAXÄNG (M) replik
          </note>
          <note>
            Anf. 356 SARA-LENA BJÄLKÖ (SD)
          </note>
          <note>
            Anf. 357 MATILDA ERNKRANS (S) replik
          </note>
          <note>
            Anf. 358 SARA-LENA BJÄLKÖ (SD) replik
          </note>
          <note>
            Anf. 359 MATILDA ERNKRANS (S) replik
          </note>
          <note>
            Anf. 360 SARA-LENA BJÄLKÖ (SD) replik
          </note>
          <note>
            Anf. 361 STINA BERGSTRÖM (MP)
          </note>
          <note>
            Anf. 362 ANDERS FORSBERG (SD) replik
          </note>
          <note>
            Anf. 363 STINA BERGSTRÖM (MP) replik
          </note>
          <note>
            Anf. 364 ANDERS FORSBERG (SD) replik
          </note>
          <note>
            Anf. 365 STINA BERGSTRÖM (MP) replik
          </note>
          <note>
            Anf. 366 JOHAN BÜSER (S)
          </note>
          <note>
            Anf. 367 MATS GREEN (M)
          </note>
          <note>
            Anf. 368 STINA BERGSTRÖM (MP) replik
          </note>
          <note>
            Anf. 369 MATS GREEN (M) replik
          </note>
          <note>
            Anf. 370 STINA BERGSTRÖM (MP) replik
          </note>
          <note>
            Anf. 371 MATS GREEN (M) replik
          </note>
          <note>
            Anf. 372 ISAK FROM (S) replik
          </note>
          <note>
            Anf. 373 MATS GREEN (M) replik
          </note>
          <note>
            Anf. 374 ISAK FROM (S) replik
          </note>
          <note>
            Anf. 375 MATS GREEN (M) replik
          </note>
          <note>
            Anf. 376 ÅSA WESTLUND (S)
          </note>
          <note>
            Anf. 377 PETER JEPPSSON (S)
          </note>
          <note>
            Anf. 378 MIKAEL DAHLQVIST (S)
          </note>
          <note>
            (forts. prot. 20)
          </note>
          <note>
            § 2 Justering av protokoll
          </note>
          <note>
            § 3 Anmälan om subsidiaritetsprövningar
          </note>
          <note>
            § 4 Anmälan om fördröjt svar på interpellation
          </note>
          <note>
            § 5 Anmälan om faktapromemoria
          </note>
          <note>
            § 6 Bordläggning
          </note>
          <note>
            § 7 Anmälan om interpellationer
          </note>
          <note>
            § 8 Anmälan om frågor för skriftliga svar
          </note>
          <note>
            § 9 Kammaren åtskildes kl. 22.45.
          </note>
          <note>
            Tryck: Elanders, Vällingby 2014
          </note>
        </div>
      </body>
    </text>
  </TEI>
</teiCorpus>
