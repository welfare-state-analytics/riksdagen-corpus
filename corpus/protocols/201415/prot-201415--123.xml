<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201415</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201415</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201415--123</head>
          <docDate when="2015-09-10 00:00:00">2015-09-10 00:00:00</docDate>
        </div>
      </front>
      <body>
        <div>
          <note>
            § 1 Avsägelse
          </note>
          <note>
            Förste vice talmannen meddelade att Eva-Lena Jansson (S) avsagt
            sig uppdraget som suppleant i EU-nämnden.
          </note>
          <note>
            Kammaren biföll denna avsägelse.
          </note>
          <note>
            § 2 Anmälan om kompletteringsval
          </note>
          <note>
            Förste vice talmannen meddelade att Socialdemokraternas riksdagsgrupp
            anmält Patrik Björck som suppleant i EU-nämnden.
          </note>
          <note>
            Förste vice talmannen förklarade vald till
          </note>
          <note>
            suppleant i EU-nämnden
          </note>
          <note>
            Patrik Björck (S)
          </note>
          <note>
            § 3 Anmälan om gruppledare för partigrupp
          </note>
          <note>
            Förste vice talmannen meddelade att Miljöpartiet s partigrupp
            anmält Jonas Eriksson som gruppledare för partigrupp från och
            med den 18 maj .
          </note>
          <note>
            § 4 Anmälan om ersättare för gruppledare för partigrupp
          </note>
          <note>
            Förste vice talmannen meddelade att Miljöpartiets partigrupp
            anmält Maria Ferm som ersättare för gruppledare för partigrupp
            från och med den 18 maj .
          </note>
          <note>
            § 5 Meddelande om namnändring
          </note>
          <note>
            Förste vice talmannen meddelade att Christian Holm (M) ändrat
            namn till Christian Holm Barenfeld .
          </note>
          <note>
            § 6 Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2014/15: 754
          </note>
          <note>
            Till riksdagen
          </note>
          <note>
            Interpellation 2014/15: 754 Finansiering av Sjöfartsverkets räddningsinsatser
          </note>
          <note>
            av Jessica Rosencrantz (M)
          </note>
          <note>
            Interpellationen kommer att besvaras torsdagen den 17 september
            2015.
          </note>
          <note>
            Skälet till dröjsmålet är tidigare inbokade resor och arrangemang.
          </note>
          <note>
            Stockholm den 2 september 2015
          </note>
          <note>
            Näringsdepartementet
          </note>
          <note>
            Anna Johansson (S)
          </note>
          <note>
            Enligt uppdrag
          </note>
          <note>
            Fredrik Ahlén
          </note>
          <note>
            Expeditionschef
          </note>
          <note>
            § 7 Anmälan om faktapromemorior
          </note>
          <note>
            Förste vice talmannen anmälde att följande faktapromemorior om
            förslag från Europeiska kommissionen hade kommit in och överlämnats
            till utskott:
          </note>
          <note>
            2014/ 15:FPM 45 Samråd om ny energimarknadsmodell och meddelande
            om konsumenter på energimarknaderna KOM(2015) 339, KOM(2015) 340
            till näringsutskottet
          </note>
          <note>
            2014/ 15:FPM 46 Revidering av EU:s ramverk för energimärkning
            KOM(2015) 341 till näringsutskottet
          </note>
          <note>
            2014/ 15:FPM 47 Översyn av EU:s handelssystem för utsläppsrätter
            – genomförande av 2030 ramverket KOM(2015) 337 till miljö- och
            jordbruksutskottet
          </note>
          <note>
            § 8 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Skrivelse
          </note>
          <note>
            2014/15:146 till justitieutskottet
          </note>
          <note>
            EU-dokument
          </note>
          <note>
            KOM(2015) 337 till miljö- och jordbruksutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 28 oktober .
          </note>
          <note>
            § 9 Svar på interpellation 2014/15:756 om Ålands betydelse för
            det svensk-finska försvarssamarbetet
          </note>
          <note type="speaker">
            Anf. 1 Försvarsminister PETER HULTQVIST (S):
          </note>
          <note>
            Herr talman! Hans Wallmark har frågat mig om det försämrade säkerhetsläget
            i Östersjön och hur det påverkar Ålands säkerhet och behovet av
            ett utökat svensk-finskt försvarssamarbete kring försvaret av
            Åland.
          </note>
          <note>
            Inledningsvis vill jag påminna om att den ryska aggressionen
            mot Ukraina, Rysslands illegala annektering av Krim och Sevastopol
            men också Rysslands agerande i närområdet har försämrat den säkerhetspolitiska
            situationen i Europa. Ryssland gör stora satsningar på sin militära
            förmåga och har visat att man är beredd att använda den för att
            uppnå sina politiska mål, även när det innebär brott mot internationella
            folkrättsliga principer. Detta påverkar den säkerhetspolitiska
            situationen både i vårt närområde och i Europa som helhet. Regeringen
            betonar fortsatt vikten av europeisk och transatlantisk enighet,
            stöd till Ukraina samt en tydlig och principfast politik för att
            bemöta Ryssland.
          </note>
          <note>
            Låt mig i detta sammanhang också påminna om att Åland är en autono
            ­ mi under finsk suveränitet men enligt internationella avtal
            sedan 1856 en demilitariserad zon och även neutraliserat sedan
            1921. Sverige värnar om Ålandsöarnas speciella status och den
            demilitariseringsregim som reglerat området i mer än 150 år. Att
            Åland är demilitariserat innebär att militära styrkor, anläggningar
            och befästningar inte får förekomma. Neutralise ­ ringen av Åland
            innebär att inga krigshandlingar får äga rum inom Åland. Finland
            är förpliktat att garantera att denna status upprätthålls. Har
            ett an ­ grepp trots allt riktats mot Åland eller genom öarna
            mot fasta Finland har Finland inte bara rätt utan även skyldighet
            att försvara Ålands neutralise ­ ring.
          </note>
          <note>
            Ryssland har under den senaste tiden visat att det inte respekterar
            ingångna internationella avtal. Rysslands aggression mot Ukraina
            bryter i grunden mot den europeiska säkerhetsordningen, såsom
            den kodifierats i Helsingforsslutakten och Parisstadgan, liksom
            mot andra relevanta internationella och bilaterala avtal.
          </note>
          <note>
            Sverige och Finland har en likartad säkerhetspolitisk utgångspunkt.
            Samarbetet med Finland är redan i dag omfattande. Ett ytterligare
            fördjupat bilateralt försvarssamarbete är av särskild vikt och
            har blivit än viktigare mot bakgrund av händelseutvecklingen i
            vårt närområde. Regeringen ser stora möjligheter till ett långtgående
            samarbete med Finland inom alla stridskrafter och andra områden,
            såsom säker kommunikation mellan länderna. Försvarssamarbetet
            mellan Finland och Sverige omfattar även operativ planering och
            förberedelser för ett gemensamt användande av civila och militära
            resurser bortom fredstida förhållanden. Exempel på detta kan vara
            hävdandet av respektive lands territoriella integritet eller utövande
            av rätten till självförsvar enligt artikel 51 i FN:s stadga. Sådan
            planering bör vara ett komplement till men skilt från respektive
            lands nationella planering. Samarbetet innebär en möjlighet till
            gemensamt agerande, men inte några utfästelser. Under förutsättning
            att nödvändiga politiska beslut fattas kan länderna agera gemensamt.
            Samarbetet syftar ytterst till att upprätthålla säkerheten i Östersjöområdet.
          </note>
          <note>
            Genom att skapa en handlingsfrihet att agera gemensamt höjs tröskeln
            för incidenter och angrepp, vilket i sin tur bidrar till ökad
            stabilitet. Regeringen avser att i närtid tillsätta en utredning
            med uppgift att se över de rättsliga förutsättningarna för fördjupade
            försvarssamarbeten, bland annat det svensk-finska samarbetet.
          </note>
          <note>
            Säkerhet byggs solidariskt tillsammans med andra. Hot mot fred
            och säkerhet avvärjs i gemenskap och samverkan med andra länder
            och organisationer.
          </note>
          <note type="speaker">
            Anf. 2 HANS WALLMARK (M):
          </note>
          <note>
            Herr talman! Jag tackar herr försvarsministern! Jag kommer med
            ett antal argument men också några blandade skrifter för att illustrera
            interpellationen och svaret. Det handlar om Ålandsöarna – en säkerhetsrisk
            ? , en bok nyligen utgiven på Åland, dagens Svenska Dagbladet
            samt Självstyrelser i Norden i ett fredsperspektiv , en skrift
            om självstyrelsesystemen i Norden utgiven av Nordiska rådet och
            Ålands fredsinstitut. Mer om det om en stund, herr talman.
          </note>
          <note>
            Jag tänkte angripa försvarsministerns svar utifrån tre utgångspunkter.
            Det gäller för det första den nya normalbild som etablerats i
            Östersjöområdet, för det andra lite grann om de svensk-finska
            förhållandena, som också faller över på detta med Åland, och avslutningsvis
            Åland som ett gott exempel internationellt när det gäller att
            hantera svårartade konflikter och slitningar mellan olika länder.
            Jag tycker att vi oftare borde framhäva Åland i ett fredsperspektiv.
          </note>
          <note>
            Den nya normalbilden tecknar försvarsministern i sitt svar. Jag
            delar den i allt väsentligt. Allt tyder på att det blir sämre
            snarare än bättre i Östersjöområdet. Vi ser det i form av incidenter,
            propagandakrig och provokationer. Det är i ljuset av det man ska
            se den förnyade debatt som förs i de här länderna och de satsningar
            som görs. I likhet med mig och Moderaterna, herr talman, har försvarsministern
            ingått en försvarsuppgörelse som ligger till grund för det försvarsbeslut
            som börjar gälla från 2016 och som innebär vad alla beskriver
            som ett trendbrott. Det är klart att vi reagerar på det vi ser,
            och det vi ser kommer vi sannolikt att få se under en överskådlig
            tid. Det blir snarare sämre än bättre – jag vill än en gång understryka
            det.
          </note>
          <note>
            I sammanhanget gjorde den finska relativt nyligen utsedda försvarsministern
            Niinistö ett utspel om Åland. Jag var själv, herr talman, i Mariehamn
            för en vecka sedan och förstår att man nog också ska se det utspelet
            och den diskussion som har förts utifrån ett slags finländskt
            inrikespolitiskt perspektiv, men ändå ska fästa uppmärksamheten
            på det.
          </note>
          <note>
            När vi tittar på Östersjön och säkerhetsläget tror jag att det
            är viktigt att vi tittar på alla de öar vi har där. Tre exempel
            är Åland, Gotland och Bornholm. Den sistnämnda ön är kanske alltför
            lite diskuterad utifrån ett säkerhetspolitiskt perspektiv och
            vad gäller den möjlighet/risk man kan ha när det gäller att säkra
            södra Östersjön.
          </note>
          <note>
            Jag tycker att det svar försvarsministern avgivit är bra såtillvida
            att han slår fast att det inte bara är Finlands rätt utan även
            Finlands skyldighet att försvara Åland och dess neutralisering.
            Det är också bra att vi från Sveriges parlament erkänner att vi
            är en av traktatparterna. Vi har också skyldigheter i förhållande
            till Ålands befolkning. Jag tänker inte minst på språkfrågan.
            Åland är tillerkänt att vara en svenskspråkig del av Republiken
            Finland.
          </note>
          <note>
            När det sedan gäller de svensk-finska förhållandena och svensk-finska
            samarbeten tycker jag i grunden att det vi gör är bra. Försvarsminister
            Peter Hultqvist har fortsatt linjen från sin företrädare Karin
            Enström. Vi ska fördjupa detta. Men jag vill understryka att jag
            för min egen del inte ser det som en ersättning eller ett alternativ
            till ett långsiktigt svenskt Natomedlemskap utan som ett komplement.
            Därför, herr talman, är det också intressant att läsa dagens Svenska
            Dagbladet, där Finlands utrikesminister Timo Soini betonar att
            den nya finska regeringen i grunden inte för närvarande är för
            ett finskt Natomedlemskap, men att man inte utesluter det. Det
            finns en option.
          </note>
          <note>
            I det läget skulle jag också gärna vilja höra en del av försvarsminister
            Peter Hultqvists synpunkter på hur detta påverkar de svensk-finska
            relatio ­ nerna. Vi kan inte bli kvar på perrongen om Finland
            skulle bli Natomed ­ lem.
          </note>
          <note type="speaker">
            Anf. 3 Försvarsminister PETER HULTQVIST (S):
          </note>
          <note>
            Herr talman! Är kärnan i denna debatt Åland, eller är kärnan
            i debatten Nato? Det är en frågeställning som jag har med anledning
            av att jag utgår ifrån interpellationen och sedan funderar på
            det som Wallmark nu sa.
          </note>
          <note>
            Låt mig säga så här: Vi bedriver en planeringsverksamhet operativt
            även bortom fredstida förhållanden och tittar på vad vi gör i
            ett läge av kris. Vad denna typ av planering och idéer handlar
            om kan vi inte gå in på offentligt, för det är kvalificerat hemligt
            material. Jag bara noterar att det är ett arbete som pågår.
          </note>
          <note>
            Vi måste på något vis agera så att vi är förberedda på olika
            typer av krisscenarier i Östersjön. Jag tror att vi kan hantera
            dem bättre om vi är förberedda tillsammans med andra, exempelvis
            Finland, än om vi bara är förberedda för oss själva.
          </note>
          <note>
            Hur varje lands åtaganden i kärnan ser ut regleras i internationell
            folkrätt . Vi har en skyldighet att kunna värna vår suveränitet
            och vårt territorium. Det är det som styr hela vårt tänkande i
            sammanhanget.
          </note>
          <note>
            När det sedan gäller enskilda länders säkerhetspolitiska val
            har vi från regeringen varit oerhört tydliga i regeringsdeklarationen
            med att Natomedlemskap inte är aktuellt. Det är inte aktuellt
            från regeringens sida att driva en linje att ansöka om ett Natomedlemskap.
            Vi har valt en samarbetslinje i förhållande till Nato precis som
            den har skisserats först i Försvarsberedningens rapport och sedan
            i inriktningspropositionens beslut. Det är någonting som är styrande
            för vårt agerande, och det är någonting som också 75 procent av
            riksdagen står bakom utifrån det beslut som är fattat. Jag anser
            därför att vi har en stark parlamentarisk grund för det agerande
            vi har. Vi är inte beredda att vidta åtgärder som ändrar en utvecklad
            och invand säkerhetsordning för vår del av Europa. Det bygger
            också på att vi inte ska göra förändringar som sätter press på
            andra länder att i någon mening förändra sin position.
          </note>
          <note>
            Jag har egentligen inget behov av att kommentera finsk inrikespolitik
            och hur de ser på olika saker. Det jag kan säga är i alla fall
            att vi för en kontinuerlig dialog mellan svensk och finsk regering
            och att vi har en utmärkt och oerhört bra relation. Vi anstränger
            oss på båda håll för att agera gemensamt i internationella forum.
            Jag bedömer att vi, båda länderna, står på en fast och solid säkerhetspolitisk
            grund där vi har ungefär samma grundsyn på saker och ting. Det
            är ungefär den kommentar jag har och vill ge i sammanhanget.
          </note>
          <note>
            Utifrån att Wallmark, jag, regeringen och oppositionen – jag
            vet inte om det är hela eller delar av den i dag – har olika syn
            på Natofrågan vet jag inte hur långt vi egentligen kommer i debatten.
            Vi har vår ståndpunkt tydligt deklarerad. Wallmark har sin ståndpunkt
            tydligt deklarerad. Sedan har vi ett inriktningsbeslut, och det
            är det vi håller på att verkställa nu. Det innefattar bland annat
            ett utvecklat samarbete inom ramen för Natos partnerskap, ett
            utvecklat samarbete inom den transatlantiska länken, en bred övningsverksamhet
            med andra länder, användande av EU:s och OSSE:s resurser och sammanhållning
            i Europa.
          </note>
          <note type="speaker">
            Anf. 4 HANS WALLMARK (M):
          </note>
          <note>
            Herr talman! Försvarsministern har alldeles rätt i att försvarsministern
            och Socialdemokraterna i likhet med undertecknad och Moderaterna
            har rätt kända ståndpunkter i frågan om Nato. Däremot, herr talman,
            är jag tillräckligt idealistisk för att tro att samtalet, dialogen
            och fakta kan leda till att man kan förändra sig och få upp nya
            perspektiv. Min förhoppning är att kunna bibringa försvarsministern
            och Socialdemokraterna en del nya perspektiv – därav också interpellationen.
          </note>
          <note>
            Historia hänger samman med nutid, som hänger samman med framtid.
            Den diskussion som nu har startat i Finland angående Åland kan
            ses i ljuset av den illegala annekteringen av Krim. Jag måste
            dessutom säga att jag tycker att det är bra att försvarsministern
            är otroligt tydlig med att det är en illegal annektering och ett
            brott mot folkrätten. Åland kom att demilitariseras som ett resultat
            av det gamla Krimkriget 1856. Det finns en parallell mellan den
            tidens diskussion och vår samtidsdiskussion.
          </note>
          <note>
            När man bläddrar i gamla skrifter ser man samtidigt hur det under
            sent 30-tal planerades mellan Sverige och Finland för att man
            i händelse av ett krig eller stridigheter i Östersjöområdet skulle
            kunna göra något. Bland annat finns i den bok från Åland som jag
            nämnde dokument som visar på hemliga planer som var ingångna mellan
            den svenska och den finska generalstaben över hur man skulle kunna
            militarisera Åland i händelse av en konflikt.
          </note>
          <note>
            Det är det, herr talman, som jag tycker är så intressant när
            det gäller svensk säkerhetspolitik. Under så många år har vi haft
            just hemliga promemorior och dolda allianser. Min förhoppning,
            herr talman och även försvarsministern, är att vi ska synliggöra
            detta och därmed också våga föra en diskussion. Det är därför
            det finns en koppling mellan Ålandsdiskussionen och en Natodiskussion.
          </note>
          <note>
            Precis som försvarsministern säger i sitt svar pågår nu ett försvarssamarbete
            mellan Finland och Sverige som omfattar även operativ planering
            och förberedelser för ett gemensamt användande av civila och militära
            resurser bortom fredstida förhållanden. Exakt hur långt och vad
            som ligger bakom detta ”bortom” kan man fundera på och spekulera
            i. Jag har full respekt för att a llt inte kan offentliggöras
            här ifrån riksdagens talarstol.
          </note>
          <note>
            Med en samverkan och ett samarbete med Finland bortom det fredstida
            måste vi dock också ta i beaktande att Finland är ett land som
            har en landgräns på ungefär 1 100 kilometer mot Ryssland. Om vi
            då ikläder oss förpliktelser bortom det fredstida måste vi inse
            i det försämrade läge som vi har att det också kan få konsekvenser.
            Då menar jag att det är illa valt och en dålig säkerhetspolitik
            att inte skaffa sig återförsäkringar.
          </note>
          <note>
            Herr talman! Jag är för att vi fördjupar samverkan och samarbete
            med Finland. Jag kan till och med tänka mig att vi går bortom
            det fredstida. Men i det steget tycker jag att det också är rimligt
            och logiskt att vi som land skaffar oss återförsäkringar med andra
            länder eftersom vi i så fall ska gå i allians och sällskap med
            ett land som har 1 100 kilometer landgräns mot Ryssland. Då tycker
            jag att steget mot Nato är logiskt.
          </note>
          <note>
            Jag tror också att en sådan diskussion alltmer kommer att föras
            i Finland. Min förhoppning, herr talman, är att Sverige och Finland
            långsiktigt kan göra gemensam sak i frågan. Då kommer naturligtvis
            frågan om Åland i ett helt annat perspektiv, för då blir det inramat
            av länder som deltar i samma samarbete. Då tror jag också att
            möjligheten att långsiktigt respektera det demilitariserade Åland
            kommer att få mycket bättre försäkringar, herr talman.
          </note>
          <note type="speaker">
            Anf. 5 Försvarsminister PETER HULTQVIST (S):
          </note>
          <note>
            Herr talman! Ingångsvärdet är att vi varken från Finland eller
            Sverige i detta sammanhang gör förpliktelser. Vi skapar handlingsmöjligheter,
            op ­ tioner och förberedelser som kan utlösas om vi anser att
            det är nödvändigt och om det behövs. Det är handlingsfrihet vi
            skapar förutsättningar för.
          </note>
          <note>
            Är Hans Wallmarks och Moderaternas ståndpunkt nu att vi direkt
            borde gå på att förhandla fram en försvarsallians med Finland?
            Är det detta du säger, eller är det här ett mer allmänt hållet
            och lite spekulerande resonemang?
          </note>
          <note>
            Regeringens ståndpunkt är att vi nu ska gå vidare med att göra
            olika planer och scenarier, men inte gå in i förpliktelsefasen.
            Det har jag också uppfattat som den finska regeringens ståndpunkt.
          </note>
          <note>
            När det gäller gamla uppgifter om vad man har gjort i förgången
            tid tänker jag inte kommentera det. Däremot vill jag peka på och
            markera att om man har planering bortom fredstida förhållanden,
            som man dessutom i inledningsskedet av hela processen med Finland
            har velat ha upp på bordet, är detta kvalificerat hemligt. Det
            är ingenting som jag tänker stå vare sig i riksdagen eller någon
            annanstans och tala om. Man får ha respekt för att den typen av
            planeringsarbete får ske under de former som det normalt sett
            hanteras under. Det måste finnas en försvarssekretess i sammanhanget.
          </note>
          <note>
            Jag vet inte om det finns någon annan regering som har varit
            så öppen om samarbetena som vi har varit. Vi har talat väldigt
            tydligt om den transatlantiska länken. Vi har lyft upp samarbetet
            mellan Sverige och Finland till ytan. Vi har talat mycket om övningssamarbetet.
            Vi har talat om Europas viktiga roll att hålla ihop. Vi har agerat
            utifrån den plattform som inriktningsbeslutet har inneburit. Vi
            har inte hållit huvudlinjer eller inriktningar i någon mening
            dolda eller hemliga. Vi har sett det som en viktig del i politiken
            att kunna lägga detta på bordet och göra det synligt. Sedan finns
            det detaljer i sådana sammanhang som måste hanteras på ett sekretessmässigt
            sätt.
          </note>
          <note>
            Vår idé, som riksdagen också har accepterat med bred marginal,
            är att genom olika typer av fördjupade samarbeten skapa ett säkerhetsnätverk
            kring Sverige och även stabilisera situationen i vår del av Europa.
            Jag menar att de aktiviteter som vi genomdriver, bland annat övningsverksamheten,
            har den tydliga och klara effekten. Det är en signalverkan som
            har effekt.
          </note>
          <note>
            Wallmark har också rätt om de öar som vi diskuterar – Åland,
            Gotland och Bornholm. Det är klart att de har betydelse. D et
            kan vara väldigt intressant ur olika aspekter. Det är ingen tillfällighet
            att vi tillsammans har kommit fram till att vi ska placera två
            kompanier på Gotland, och att vi ska ha en övningsverksamhet där
            vi särskilt markerar luftvärnets roll.
          </note>
          <note>
            Vi ser också vikten av att utveckla samarbetet med Danmark. Vi
            kommer nu att ingå ett bilateralt avtal, ett förnyat MOU , med
            Danmark. Där tydliggör vi hur vi ska ta ny sats i vårt samarbete,
            som vi behöver utveckla. Det gäller alltså inte bara Finland.
            Det här har en helt annan bredd.
          </note>
          <note>
            Vi bör även rikta intresse mot Polen, som med sitt läge har stor
            betydelse som Östersjöstat.
          </note>
          <note type="speaker">
            Anf. 6 HANS WALLMARK (M):
          </note>
          <note>
            Herr talman! Allt detta är bra: den transatlantiska länken, fördjupat
            samar bete mellan Sverige och Finland och fördjupat samarbete
            med våra nordiska grannar – Danmark nämndes nu – i likhet med
            den interpellation som jag ställde till försvarsministern för
            ett antal månader sedan om att fördjupa samarbetet med fler Östersjöländer
            såsom Polen och Tyskland.
          </note>
          <note>
            Jag vill hävda att Moderaterna och Socialdemokraterna går sida
            vid sida där. Det finns inga nyansskillnader där. Skillnaderna
            uppkommer när det gäller hur man fortsätter med det långsiktiga
            säkerhetstänkandet. Där får vi erkänna att det såklart finns skillnader.
            Men min förhoppning är att argumenten och de goda slutsatserna
            skulle kunna påverka Socialdemokraterna och försvarsminister Peter
            Hultqvist.
          </note>
          <note>
            Det är bra att vi fördjupar samarbetet med till exempel Polen,
            vilket nyss nämndes.
          </note>
          <note>
            Försvarsministern påpekar att det finns sekretess. Jag har respekt
            för det. Det är därför vi inte vet när planerna och scenarierna,
            som försvarsministern nämner, övergår i förpliktelser. I alla
            fall vet inte jag det just nu. Därför är det centralt att påpeka
            att man, om man tar på sig den typen av förpliktelser, måste inse
            att det kan få konsekvenser. Med de förpliktelserna flyttar vi
            oss också närmare den ryska gränsen. Det är i det ljuset jag menar
            att det är klokt att föra ett resonemang om vilka återförsäkringar
            Sverige i så fall borde skaffa sig.
          </note>
          <note>
            Herr talman! Det som försvarsministern avslutar sitt inlägg med
            är också bra. Det är ändå lite av en nyhet, kanske inte för mig
            men för den breda allmänheten, att det nu tillsätts utredningar
            av hur man helt legalt ska titta på hur det svensk-finska samarbetet
            ska hanteras. Det är en av de saker som borde lyftas fram, vilket
            har påpekats inte minst från finsk sida. Det gäller även diskussionen
            om förpliktelser.
          </note>
          <note>
            Herr talman! Jag nämnde Åland. Jag tycker att Åland är ett gott
            exempel på en fredens ö och på hur man har hanterat svåra konflikter
            mellan två länder, Sverige och Finland. Därför vill jag efter
            debatten ge försvarsministern den bok som jag håller i min hand.
          </note>
          <note type="speaker">
            Anf. 7 Försvarsminister PETER HULTQVIST (S):
          </note>
          <note>
            Herr talman! När det gäller just förpliktelser måste jag vara
            tydlig med att regeringen, som läget ser ut i dag, inte kommer
            att gå vidare med , låt oss säga , diskussioner om förpliktelser.
            Det handlar om att skapa handlingsfrihet, scenarier och optioner
            på ett agerande i ett eventuellt krisläge, och då fattar man besluten.
          </note>
          <note>
            I nuläget finns det alltså ingenting sådant. Om det skulle tas
            sådana steg i framtiden måste det föras bredare diskussioner om
            det. Men det är inget aktuellt perspektiv i dag. Det är viktigt
            att klargöra det, så att man inte missuppfattar situationen. Vi
            håller inte på med några dolda förhandlingar. Vi agerar inom ramen
            för det som är uttalat och sagt, och det är att skapa handlingsfrihet
            i ett givet läge.
          </note>
          <note>
            Man kan också fundera på övriga samarbeten som vi bedriver. Det
            är klart att alla samarbeten där personer lär känna varandra,
            lär känna varandras kapaciteter, får ökad insikt om förhållandena
            i respektive land och vet hur man kan samarbeta i praktiken skapar
            förutsättningar för handlingsfrihet ifall det skulle behövas.
            Men det viktigaste är ändå att agera på ett sådant sätt att man
            bevarar stabiliteten och freden långsiktigt. För det menar jag
            att det krävs en hård militär svensk kärna men också de här samarbetena.
          </note>
          <note>
            Vi socialdemokrater skiljer oss från Moderaterna genom att vi
            menar att stabiliteten i vår del av Europa bevaras bäst genom
            att vi inte ändrar våra grundläggande säkerhetspolitiska doktriner
            i Sverige och genom att vi inte bidrar till att sätta press på
            Finland från svensk sida. Moderaterna förespråkar i stället ett
            Natomedlemskap. Här har vi en skillnad.
          </note>
          <note>
            Det kan också vara på det sättet att Wallmark kanske skulle påverkas
            av ett argument någon gång.
          </note>
          <note>
            Överläggningen var härmed avslutad.
          </note>
          <note>
            § 10 Svar på interpellation 2014/15:710 om ökande skuldkvoter
            för hushållen
          </note>
          <note type="speaker">
            Anf. 8 Statsrådet PER BOLUND (MP):
          </note>
          <note>
            Herr talman! Niklas Wykman har frågat finansministern vilka åtgärder
            hon ser som nödvändiga för att minska hushållens skuldkvoter.
            Arbetet inom regeringen är så fördelat att det är jag som ska
            svara på frågan.
          </note>
          <note>
            Bostadspriserna och hushållens skulder har stigit i relativt
            snabb takt i Sverige ända sedan mitten av 1990-talet. Priserna
            har ökat i många länder under denna period, men utvecklingen har
            varit relativt kraftig i Sverige. Och till skillnad från i de
            flesta andra länder skedde ingen betydande priskorrigering i samband
            med finanskrisen.
          </note>
          <note>
            Nu ökar bostadspriserna och hushållens skuldsättning åter i en
            något snabbare takt i Sverige. Den ökande skuldsättningen hos
            hushållen medför risker för vår makroekonomiska stabilitet. Det
            här är en utveckling som oroar och som måste hanteras. Regeringen
            och berörda myndigheter arbetar för att hushållens skuldsättning
            inte ska öka på ett sätt som skulle kunna medföra makroekonomiska
            obalanser.
          </note>
          <note>
            Under de senaste åren har flera åtgärder vidtagits för att stärka
            den finansiella stabiliteten, både åtgärder för att stärka banksystemet
            genom ökade kapitalkrav och åtgärder för att minska hushållens
            belåning. Under våren 2013 införde Finansinspektionen ett riskviktsgolv
            för bolån på 15 procent, som sedan höjdes till 25 procent under
            2014. Riskviktsgolvet innebär att bankerna måste hålla mer kapital
            i förhållande till sin bostadsutlåning. Under 2014 infördes dessutom
            de nya kapitaltäckningsreglerna för banker i Sverige, med bland
            annat nya regler om kapitalbuffertar.
          </note>
          <note>
            Avseende hushållens belåning införde Finansinspektionen under
            höst ­ en 2010 ett bolånetak, vilket innebär att nya bolån inte
            bör överstiga 85 procent av bostadens marknadsvärde.
          </note>
          <note>
            Med anledning av att Finansinspektionens aviserade förslag om
            amorteringsregler under våren drogs tillbaka har regeringen efter
            breda politiska samtal nu kommit överens med de borgerliga partierna
            om att ett amorteringskrav ska införas. Det har även förankrats
            med Vänsterpartiet. Amorteringskravet syftar till att motverka
            makroekonomiska och finansiella stabilitetsrisker. Kravet innebär
            att kreditinstitut ska tillämpa amorteringsvillkor som bygger
            på en sund amorteringskultur och som inte bidrar till alltför
            hög skuldsättning hos hushållen.
          </note>
          <note>
            Förslaget är första steget mot en lagändring som innebär att
            Finansinspektionen kan få det mandat som krävs för att föreslå
            och implementera ett amorteringskrav. Med ett amorteringskrav
            minskar vi risken för att hushållens skuldsättning ska öka på
            ett sätt som skulle kunna medföra finansiell oro.
          </note>
          <note type="speaker">
            Anf. 9 NIKLAS WYKMAN (M):
          </note>
          <note>
            Herr talman! Finansmarknadsministern! Tack så mycket för svaret!
            Det gläder mig att finansmarknadsministern välkomnar de åtgärder
            som alliansregeringen vidtog under sin tid vid makten. Alliansens
            hantering av både skuldkrisen och finanskrisen var en stor framgång
            och rönte stor internationell uppmärksamhet. Det ledde också till
            att Sverige realt kunde ha en bättre utveckling än de flesta jämföra
            länder. Sysselsättningen ökade med mer än 300 000 personer. Vi
            hade en relativt sett hög tillväxt i Sverige. Det fanns en trovärdighet
            för den samlade svenska ekonomiska politiken där penningpolitiken
            och finanspolitiken kunde samverka i en ekonomisk politik som
            innebar kortvariga risker och som gjorde att ekonomin fungerade
            relativt väl, trots de mycket besvärliga omständigheter som då
            rådde.
          </note>
          <note>
            Men det finns ett betydande underliggande realt problem i den
            svenska ekonomin, nämligen den låga investeringstakten i bostäder,
            även om den förbättrade konjunkturen nu gör att det kommer att
            byggas mer än vad det gjordes under finans- och skuldkrisen, vilket
            är helt naturligt och välkommet. Att projekten som tidigare hade
            planerats nu realiseras kommer givetvis att innebära en viss lättnad
            på bostadsmarknaden, men som finansmarknadsministern säkert förstår
            är det inte tillräckligt för att möta den efterfrågan på bostäder
            som finns. Därmed kvarstår oron för att bostadspriserna ska accelerera.
            Till sist kan det bli så att luften går ur bostadsmarknaden, och
            vi vet som hände i Holland, Danmark och vad som tidigare hände
            i Sverige med stora realpolitiska konsekvenser och konsekvenser
            för enskilda människor som följd. Människor blir av med sina jobb
            och bostäder , och hela ekonomin kan drabbas av en kris.
          </note>
          <note>
            Herr talman! Att diskutera stabilitetspolitik generellt kan verka
            väldigt ointressant i vardagen, men när riskerna väl realiseras
            blir det i stället det enda som blir aktuellt. Det är ett område
            som kanske ägnas för lite intresse för till vardags. Men om man
            följer den instinkten kan stabilitetspolitiken bli det enda som
            man behöver bekymra sig om. Här finns det en oro för att regeringen
            inte är tillräckligt aktiv. Man lutar sig mycket mot det som redan
            är gjort och har inte någon egen initiativförmåga på området.
          </note>
          <note>
            Den underliggande bristen är ju investeringar i bostäder. Där
            har Sverige sedan 90-talskrisen legat en bra bit under OECD-genomsnittet.
            Marknaden är överreglerad, vilket gör det svårt att bygga bostäder.
            Alliansen gick till val på det som kallades Sverigebygget med
            stora satsningar på infrastruktur och omfattande satsningar på
            avregleringar. Hela avregleringsdelen har ju regeringen, som det
            verkar, kört ned i diket. Det kommer inget på det området, varför
            det inte heller långsiktigt kan bli den fart på det bostadsbyggande
            som krävs. Då återstår det att försöka att hantera ett realt problem
            med finansiella metoder, vilket ju finansmarknadsministern flera
            gånger har varit inne på. Till exempel har ränteavdrag diskuterats.
          </note>
          <note>
            I finansmarknadsministerns svar nämns ingenting om ränteavdragen.
            Det kan vara svårt, herr talman, att veta hur man ska klä sig
            när man inte vet när överrocken kommer på.
          </note>
          <note type="speaker">
            Anf. 10 Statsrådet PER BOLUND (MP):
          </note>
          <note>
            Herr talman! Jag vill tacka interpellanten för att han väcker
            denna viktiga fråga. Det här är ju en debatt som jag väldigt gärna
            tar och som – precis om Niklas Wykman säger – förtjänar att lyftas
            fram mer i svensk debatt. När allt är frid och fröjd och ekonomin
            går framåt är det få som vill diskutera åtgärder för att minska
            riskerna inför framtiden. Men – som vi tyvärr också har erfarenheter
            av – när det blir sämre ekonomiska tider påverkar det samhället
            i väldigt stor utsträckning, och man tvingas att vidta ibland
            drastiska åtgärder som skadar den ekonomiska utvecklingen och
            alla människors möjlighet att utvecklas i form av till exempel
            en bra skolgång och en god välfärd.
          </note>
          <note>
            Om nu Niklas Wykman tycker att det diskuteras för lite om stabilitetspolitik
            till vardags kan jag trösta honom med att jag diskuterar stabilitetspolitik
            mycket i mitt arbete. Jag diskuterar med ansvariga myndigheter,
            experter och på Finansdepartementet. Detta är en väldigt viktig
            fråga, och det är avgörande att vi har ett regelverk på plats
            som långsiktigt inte bidrar till att bygga upp stora risker i
            vår ekonomi.
          </note>
          <note>
            Vi vet att vi påverkas mycket av ekonomiska konjunkturer i vår
            omvärld. Vår ekonomi blir alltmer globaliserad och sammanlänkad.
            Vi påverkas väldigt mycket av till exempel det som händer på den
            kinesiska börsen. Det sprider sig snabbt till den svenska börsen.
          </note>
          <note>
            Däremot ska vi undvika att skapa egenproducerade finansiella
            risker. Vi måste hålla rent i vårt eget hus och inte bygga upp
            risker som kan leda till finansiell instabilitet eller oro i framtiden.
            Det arbetar ju regeringen intensivt med. Det är då lustigt att
            få höra att regeringen har haft för lite aktivitet på det här
            området när vi redan efter mindre än ett år levererar en överenskommelse
            som är väldigt brett förankrad i politiken om ett amorteringskrav.
            Det är nog många som gör bedömningen att detta är ett väldigt
            stort steg som tas för att se till att få tillbaka en sund amorteringskultur
            i Sverige. Man ska inte bara ta lån, utan det ska vara lika självklart
            att man betalar tillbaka på sina lån. Därmed får man en bättre
            amorteringskultur som ligger mer i linje med hur det ser ut i
            omgivande länder.
          </note>
          <note>
            Jag är väldigt glad över att vi har kunnat föra breda samtal
            och att vi har kunnat få en bred förankring i den frågan. Det
            skapar också en trygghet och en stabilitet på de finansiella marknaderna
            som landet verkligen tjänar på.
          </note>
          <note>
            Niklas Wykman ägnade en ganska stor del av sitt anförande åt
            att prata om vilken bra politik som fördes under den förra regeringen,
            och det kan vi ju diskutera. Det fanns väl också en del problem
            som man lämnade efter sig, bland annat stora underskott i statsfinanserna
            och en alldeles för hög arbetslöshet. Men låt oss ta det i en
            annan debatt.
          </note>
          <note>
            Däremot vill jag verkligen skicka med beröm till den förra regeringen
            för att man ansträngde sig för att brett i riksdagen förankra
            sina politiska reformer för stabilitetspolitik och åtgärder för
            att minska de finansiella riskerna. Det är ett arbetssätt som
            också jag verkligen har ansträngt mig för att tillämpa. När vi
            ska fatta beslut som i grunden berör människors ekonomi och som
            berör Sveriges långsiktiga förutsättningar ska vi försöka att
            få de förslagen så brett förankrade som möjligt. Därför är jag
            glad över att det visade sig att vi kunde ta ett gemensamt ansvar
            och lägga fram ett amorteringskrav som nog kommer att få ganska
            stor påverkan på den ekonomiska utvecklingen när det gäller skulduppbyggnaden
            samtidigt som det minskar riskerna för den svenska ekonomin framöver.
          </note>
          <note>
            Detta är ett arbetssätt som jag gärna vill fortsätta att tillämpa,
            att föra diskussioner med andra partier i riksdagen. Jag hoppas
            att det finns ett stort ansvarstagande. Jag tolkar interpellationen
            positivt på så sätt att detta är en fråga som engagerar Moderaterna.
            Då hoppas jag också att det finns ett intresse och ett engagemang
            för att fortsätta att föra samtal och försöka att hitta breda
            gemensamma lösningar. Det är i så fall en inställning som jag
            välkomnar.
          </note>
          <note type="speaker">
            Anf. 11 NIKLAS WYKMAN (M):
          </note>
          <note>
            Herr talman! Tack, finansmarknadsministern, för att du utvecklar
            resonemangen! Alliansen lämnade efter sig ett Sverige med EU:s
            starkaste offentliga finanser. När Alliansen frånträdde regeringsmakten
            hade Sverige högst sysselsättningsgrad i hela Europeiska unionen.
            Så finansmarknadsministern ska nog vara lite försiktig med att
            kritisera den situation som den nya regeringen tog över. I sådana
            fall får finansmarknadsministern peka på något land i EU som hade
            en bättre position när den nuvarande regeringen tillträdde.
          </note>
          <note>
            När vi talar om den finansiella stabiliteten, hur vi ska hantera
            hushållens skuldsättning och den svenska finansiella stabiliteten
            framöver behöver utgångspunkten ändå vara att det finns en aktiv
            – till och med proaktiv – regering. Rörelserna på dessa marknader
            är ju väldigt snabba. Det är givetvis alltid bra att sitta ned
            och resonera och komma fram till gemensamma, långsiktiga spelregler
            för marknader. Men, finansmarknadsministern, man kan inte heller
            blunda för att det krävs en regering som utövar ledarskap och
            som tar ett aktivt ansvar.
          </note>
          <note>
            Under den senaste tiden har vi sett en dramatisk utveckling på
            den finansiella marknaden. Hela börsuppgången utraderades under
            några dagar vilket ledde till ett prisfall på tillgångar motsvarande
            15 procentenheter. När sådant händer med finansiella tillgångar
            kanske det inte skadar den reala ekonomin i så stor omfattning,
            men nu är vi i ett läge där råvarupris ­ erna har sjunkit eller
            är väldigt stabila. De finansiella tillgångarna har inte rört
            sig över huvud taget. I stort sett den enda tillgången som har
            utvecklats positiv prismässigt i ekonomin är ju bostäder. Där
            har utvecklingen varit explosiv i ett redan svårt läge.
          </note>
          <note>
            Ungefär 10 procent av bolånetagarna skulle vid ett normalt ränteläge
            – vilket Riksbankens rapport visar – få en fjärdedel av sitt disponibelinkomstutrymme
            uppätet av bolånekostnaderna i ett läge där 10 procent av alla
            dem som har bostadslån riskerar att hamna i ett läge där 25 procent
            av den disponibla inkomsten går åt till bostaden. I dagsläget
            är det ungefär 6 procent. Det skulle givetvis allvarligt försämra
            utvecklingen av svensk ekonomi, arbetsmarknaden och sysselsättningstalen.
          </note>
          <note>
            Samtidigt har bland annat Jonung med flera ekonomer i dag funderingar
            om ifall den räntepolitik som bedrivs av Riksbanken är hållbar
            och hur den påverkar Sveriges motståndskraft mot olika typer av
            risker i ekonomin. Här kan jag inte se någon tydlig inriktning
            från regeringens sida för hur man ser på den samlade ekonomiska
            penningpolitiken och finanspolitiken.
          </note>
          <note>
            Däremot, herr talman, är det tydligt att regeringen inte går
            fram med de nödvändiga avregleringar som krävs på bostadsmarknaden
            för att lösa det underliggande problemet, nämligen att efterfrågan
            på bostäder är mycket större än utbudet. Utbudet hålls kraftigt
            tillbaka av att det helt enkelt inte är möjligt att bygga på flera
            ställen där det skulle kunna vara bostäder, där det i dag inte
            är det.
          </note>
          <note>
            Finansmarknadsministern har tidigare talat mycket om ränteavdraget,
            som är en kraftig skattereduktion för människor med stora bostadslån.
            Det vore välkommet, finansmarknadsministern, om du kunde deklarera
            vad som är din ståndpunkt kring denna fråga i dagsläget.
          </note>
          <note type="speaker">
            Anf. 12 Statsrådet PER BOLUND (MP):
          </note>
          <note>
            Herr talman! Som sagt: Låt oss ta debatten om hur väl den förra
            regeringen skötte den ekonomiska politiken en annan gång! Men
            Niklas Wykman vill ha exempel. 75 miljarder i skulder, som vi
            fick ta över, är ett tydligt exempel. Vi tvingas nu steg för steg
            betala av på den skuld som har byggts upp och gå tillbaka till
            balans i statsfinanserna.
          </note>
          <note>
            En annan sådan aspekt är just vad som är de bakomliggande orsakerna
            till att vi har haft en sådan kraftig uppgång på bostadsmarknaden.
            Man kan väl inte blunda för att det har varit en väldigt låg byggtakt
            under de åtta år som alliansregeringen satt vid makten.
          </note>
          <note>
            Dessutom kan Finansinspektionen, när man går tillbaka till de
            bakomliggande orsakerna, visa att en ganska stor del bygger på
            beslut som fattades under den förra regeringens tid. Det handlar
            till exempel om att man tog bort fastighetsskatten, vilket gav
            ökat utrymme för att i stället öka skuldsättningen, som har lett
            till ganska kraftigt ökade bostadspriser. Det handlar också om
            att man har avreglerat eller snarare sålt ut hyresrätter av ideologiska
            skäl i många storstadsområden i vårt land. Det har också bidragit
            till att hushållens skuldsättning har ökat. Niklas Wykman får
            se att det också har gjort sitt för att åstadkomma den situation
            vi nu är i.
          </note>
          <note>
            Niklas Wykman efterlyser ledarskap från regeringens sida. Det
            är någonting som vi väldigt gärna levererar och också har levererat.
            Vi har nu gått fram med ett amorteringskrav. Vi ger Finansinspektionen
            det mandat som man väldigt tydligt har eftersträvat. Man gick
            tillsammans ganska unikt ut från de tre ansvariga myndigheterna,
            Riksbanken, Riksgälden och Finansinspektionen, och sa: Det här
            är ett verktyg som vi verkligen behöver. Vi har nu tillsammans
            i bred förankring i Sveriges riksdag sett till att det verktyget
            kommer på plats.
          </note>
          <note>
            Det här är inte någon bostadspolitisk debatt. Vill man prata
            bostadspo ­ litik kanske man ska rikta en interpellation till
            bostadsminister Mehmet Kaplan i stället. Men det är väl känt att
            vi ger en kraftig stimulans för att bygga det som det kanske på
            bostadsmarknaden är mest brist på, nämligen små och effektiva
            hyresrätter. Vi har nu en stimulans för att se till att det marknadsmisslyckande
            som har rått kring hyreslägenheter kan repareras. Det handlar
            till exempel också om att sanera mark för att kunna öka bo ­ stadsbyggandet,
            och vi ger ersättning till de kommuner som har en ambi ­ tion
            att ta sitt bostadsförsörjningsansvar och ser till att det tas
            fram detalj ­ planer.
          </note>
          <note>
            Vi har tagit mycket stora steg när det gäller att få en bättre
            fungerande bostadsmarknad redan efter ett år i regeringsställning.
            Jag vet att bostadsministern arbetar vidare med att minska regelbördan
            och regelkrånglet när det gäller bostadsbyggande. Det pågår en
            väldigt aktiv politik när det gäller att få igång ett ännu bättre
            bostadsbyggande än vad som redan är fallet.
          </note>
          <note>
            Men jag vill gå tillbaka till det som interpellanten ställer
            frågor om: Vad händer om till exempel ränteläget förändras kraftigt?
            Riksbanken är självständig, och jag kommer inte i den här debatten
            att diskutera hur de fattar beslut om räntan, utan det får de
            besluta om på egen hand. Däremot visar deras prognoser på att
            det med stor sannolikhet kommer att vara väldigt låga räntor under
            överskådlig tid framöver. Man ska alltså inte ropa varg och skrika
            för mycket om att vi kanske får ett ränteläge på 6 procent. Det
            känns i dagsläget ganska långt borta.
          </note>
          <note>
            Men samtidigt har bankerna ett stort ansvar när de ger lån. Det
            handlar om att de kontrollerar att kunderna har kapacitet att
            betala betydligt högre räntor än dem som gäller i dag på bostadsmarknaden.
            Det ska finnas en robusthet i systemet, och de ska ha kunder som
            klarar av även ekonomiska störningar. Vi har från myndigheternas
            och regeringens sida ständigt en dialog med bankerna så att de
            faktiskt ställer relevanta krav och ser till att det finns en
            betalningsförmåga hos kunderna.
          </note>
          <note type="speaker">
            Anf. 13 NIKLAS WYKMAN (M):
          </note>
          <note>
            Herr talman! Finansmarknadsministern säger att man inte ska ropa
            på vargen. Är det något som olika typer av ekonomiska kriser och
            inte minst finansiella kriser, som ofta är ursprunget till de
            ekonomiska kriser vi ser i världen, visar är det: När krisen väl
            kommer, kommer den med en kraft och en förödelse som är oförutsägbar
            och mycket starkare än vad man på förhand hade kunnat spekulera
            kring. Det har vi sett i Sverige i början av 90-talet. Det har
            vi sett i fråga om en rad olika kriser runt om i världen. Det
            handlar inte om att ropa på vargen när man pratar om att riskscenarier
            kan bli extrema.
          </note>
          <note>
            Finansmarknadsministern säger att regeringen får ägna sig åt
            att betala av på skulder som Alliansen byggde upp. Det kan vara
            bra för finansmarknadsministern att känna till att statsskulden
            under Alliansens tid inte ökade utan till och med sjönk något,
            lite beroende på hur man räknar, trots den ekonomiska krisen.
            Däremot stimulerades ekonomin kraftigt, som gjorde att sysselsättningen
            kunde hållas uppe.
          </note>
          <note>
            Vi hör här finansmarknadsministern prata om fastighetsskatt.
            Vi har tidigare hört finansmarknadsministern prata om avskaffade
            ränteavdrag. Det handlar i sådana fall om väldigt stora skattehöjningar
            för enskilda hushåll. Menar finansmarknadsministern allvar med
            tal om ledarskap och om att vara den som står längst fram i den
            här frågan? Då vore det önskvärt att finansmarknadsministern inte
            talar i gåtor till det svenska folket utan tydligt deklarerar
            vad som är finansmarknadsministerns ståndpunkt och förslag till
            åtgärder på de här områdena. Nu kritiserar han i stället diffust
            Alliansen för att man avskaffade fastighetsskatten och hävdar
            att fastighetsskattens avskaffande är ett stort problem, men finansmarknadsministern
            är helt utan egna förslag på hur detta ska åtgärdas.
          </note>
          <note>
            Frågorna kring beskattningen för finansiell stabilitet, ränteavdrag
            och fastighetsskatt är fortfarande obesvarade av finansmarknadsministern.
          </note>
          <note type="speaker">
            Anf. 14 Statsrådet PER BOLUND (MP):
          </note>
          <note>
            Herr talman! Det verkar tyvärr som att Niklas Wykman missförstod
            det jag försökte säga i mitt anförande. Det är väldigt tydligt.
            Jag vill verkligen understryka att regeringen inte har några förslag
            på att ändra vare sig ränteavdragen eller fastighetsskatten. Det
            finns inga sådana förslag på regeringens agenda. Däremot har vi
            tydligt deklarerat att vi gärna fortsätter att föra samtal och
            diskutera de här viktiga frågorna och försöker förankra förslag
            och beslut brett i Sveriges riksdag.
          </note>
          <note>
            Det är till exempel glädjande att Centerpartiet har gått fram
            och sagt: Vi är beredda att föra de här samtalen. Vi vill gärna
            diskutera vidare. Jag hoppas verkligen att Moderaterna också har
            modet att gå in och föra den typen av diskussioner och inte bara
            står vid sidan av och kritiserar. Jag väljer att tolka den här
            interpellationsdebatten och interpellationen som en signal om
            att man faktiskt är intresserad av de här frågorna och är beredd
            att ta ett ansvar och att vara med och diskutera fortsättningsvis.
          </note>
          <note>
            Men jag tror att det är dumt att i talarstolen stå och säga:
            Det här förslaget är vi för. Det här förslaget är vi emot. Jag
            tror att det riskerar att snarare exkludera parter och att göra
            det svårare att hitta gemensamma lösningar framåt. Jag tror att
            en möjlighet är att vi diskuterar olika former av paket där man
            kan komponera ihop olika typer av åtgärder för att tillsammans
            skapa en god lösning som ger stabilitet på finansmarknaden framöver.
            Då tror jag att det är dumt att börja säga att det här är det
            enda vi kan tänka oss eller att det där är något annat som vi
            kan tänka oss. Det är bättre att gå in med ett ganska öppet sinne
            och lyssna till vad det finns för förslag och höra vad andra parter
            har att föreslå.
          </note>
          <note>
            Men jag tycker att det var bra att vi kunde ha den här debatten.
            Jag tycker att det är bra att vi också har kunnat visa vilka fundament
            som ligger bakom. Det är självklart så att åtgärder som vidtogs
            av den förra regering ­ en har påverkat skuldsättningen i både
            positiv och negativ bemärkelse. De åtgärder som nu finns på agendan
            och som kan implementeras kommer att ha motsvarande egenskaper.
            Det är alltså alltid en svår avvägning mellan att ta ansvar för
            den historiska utvecklingen och att minska risken för kriser framåt.
          </note>
          <note>
            Överläggningen var härmed avslutad.
          </note>
          <note>
            § 11 Svar på interpellation 2014/15:759 om moms på posttjänster
          </note>
          <note type="speaker">
            Anf. 15 Statsrådet MEHMET KAPLAN (MP):
          </note>
          <note>
            Herr talman! Erik Ottoson har frågat mig vilka åtgärder jag avser
            att vidta för att förmildra och om möjligt helt undvika konsekvenserna
            för svensk postmarknad av EU-domstolens dom som beskrivs i interpellationen
            samt vilka åtgärder jag avser att vidta inom ramen för EU-samarbetet
            i syfte att förbättra situationen som interpellationen avser och
            omständigheterna därikring.
          </note>
          <note>
            EU-domstolen har kommit fram till att Sverige gjort sig skyldigt
            till en överträdelse av EU-rätten genom att inte undanta vissa
            posttjänster från mervärdesskatt. Bedömningen är att den svenska
            mervärdesskattelagstiftningen måste ändras så att vissa av de
            samhällsomfattande posttjänsterna undantas från mervärdesskatt.
            De aktuella ändringarna presenteras i promemorian Undantag från
            mervärdesskatt för vissa posttjänster som tagits fram inom Regeringskansliet.
            Promemorian har remitterats, och ändringarna föreslås träda i
            kraft den 1 april 2016.
          </note>
          <note>
            Regeringen arbetar självklart för att de negativa konsekvenserna
            ska bli så små som möjligt. Förslaget har också utformats på det
            sättet, i den mån detta varit möjligt mot bakgrund av EU-domstolens
            dom och tidigare praxis.
          </note>
          <note>
            Den svenska postmarknaden har under hela 2000-talet genomgått
            stora förändringar och gör det alltjämt. För att säkerställa att
            det även fortsatt kommer att finnas en posttjänst av god kvalitet
            i hela landet som är kostnadseffektiv och i så stor utsträckning
            som möjligt motsvarar hushållens och företagens behov har regeringen
            tillsatt en utredning som ska se över postlagstiftningen. Att
            vissa posttjänster kommer att vara undantagna från mervärdesskatt
            och vad som blir konsekvenserna av det är naturligtvis något som
            utredningen måste fästa avseende vid.
          </note>
          <note>
            Det är ingen hemlighet för övriga EU-medlemsstater att Sverige,
            till skillnad från EU-domstolen, anser att det på en avreglerad
            postmarknad är förenligt med mervärdesskattedirektivet att ta
            ut mervärdesskatt på alla posttjänster, oavsett vem som utför
            dem. Det har framgått mycket tydligt i den domstolsprocess som
            varit, och den svenska regeringen har kommunicerat detta inom
            EU-samarbetet sedan länge.
          </note>
          <note>
            Såväl medlemsstater som EU-kommissionen och olika samarbetsorgan
            inom postområdet har väckt frågan om förändringar av det rådande
            postdirektivet. En del av utredningens uppdrag är också att föreslå
            förändringar av postdirektivet inför framtida ändringar.
          </note>
          <note type="speaker">
            Anf. 16 ERIK OTTOSON (M):
          </note>
          <note>
            Herr talman! Tack, statsrådet, för svaret! För att orientera
            herr talmannen och eventuella lyssnare är har Sverige alltså fått
            en dom som säger att vårt porto, våra frimärken, inte ska beläggas
            med moms. Det har tidigare varit moms på frimärken.
          </note>
          <note>
            Detta innebär att de som väljer a tt inte leverera brev via Postn
            ord och med vanliga frimärken utan levererar brev parallellt med
            detta, och alltså konkurrerar med det stora statliga bolaget på
            det som till synes ska vara en avreglerad postmarknad, hamnar
            i en konkurrensnackdel eftersom man måste betala moms på deras
            tjänster. Det ger så klart en snedvridande effekt.
          </note>
          <note>
            Så långt tror jag att statsrådet och jag håller med varandra.
            Jag håller också med statsrådet om att Sveriges position har varit
            tydlig. Men när man ska få med sig sina vänner i ett europeiskt
            samarbete på att göra någonting åt detta, ett problem som de så
            småningom om kommer att bli varse när deras postmarknader successivt
            utvecklas mot den än mer avreglerade form som vi i Sverige nu
            har kommit till när vi stöter på det här problemet, då krävs det
            en aktiv lobbningsverksamhet för att se till att alla är med på
            den förändring som oundvikligen måste komma till stånd på sikt.
          </note>
          <note>
            Därför blir min följdfråga till statsrådet vilka kontakter han
            har tagit och avser att ta med sina kollegor för att få rull på
            den här processen. Nu kommer vi att få en problematisk situation
            i Sverige, och det är bara att beklaga.
          </note>
          <note>
            Om denna problematiska situation säger statsrådet att man inom
            ramen för förslaget om ändrad momslagstiftning har försökt mildra
            konsekvens ­ erna så långt det har gått. Vad innebär det? Vad
            är det man har gjort som man annars inte hade gjort om man inte
            haft ambitionen att mildra konsekvenserna? Vad konkret finns det
            i detta som innebär att man försöker mildra konsekvenserna? Eller
            är det bara läpparnas bekännelse, herr talman?
          </note>
          <note>
            Ytterligare en fråga till statsrådet blir därför: Vilka konkreta
            framsteg har man gjort eller avser man att göra i helhetsprojektet
            att ställa detta till rätta?
          </note>
          <note type="speaker">
            Anf. 17 Statsrådet MEHMET KAPLAN (MP):
          </note>
          <note>
            Herr talman! Tack så mycket, Erik Ottoson, för att du lyfter
            fram denna fråga som är väldigt viktig för stora delar av vårt
            land, där posttjänster är den mest grundläggande kommunikationsmöjligheten
            och som också underlättar vardagen.
          </note>
          <note>
            En väl fungerande postservice betyder naturligtvis väldigt mycket
            för hushåll och företag i hela Sverige. Det är självklart för
            denna regering, precis som det har varit för tidigare regeringar,
            att det ska finnas en god postservice i hela landet. Vi följer
            utvecklingen väldigt noga och bevakar att posttjänsterna motsvarar
            samhällets behov och att en väl fungerande, samhällsomfattande
            posttjänst av god kvalitet finns tillgänglig för alla.
          </note>
          <note>
            Där måste vi för det första vara överens om, och det är möjligt
            att jag läser in saker i det som Erik Ottoson säger i sitt inlägg,
            att grunden måste vara att vi genom den service som vi ger medborgarna
            skapar en typ av marknad där förutsättningarna är goda för utvecklingen.
          </note>
          <note>
            Den utredning som vi har tillsatt, vilket egentligen är ett svar
            på den andra delen av Erik Ottosons inlägg, ska kartlägga postmarknadens
            utveckling och göra en samhällsekonomisk analys av postmarknaden,
            analysera konkurrenssituationen på postmarknaden och se hur lagstiftningen
            fungerar och påverkar andra marknaders funktionssätt. Den ska
            också titta på om den nuvarande lagstiftningen motsvarar rådande
            och framtida behov och föreslå ändringar när det gäller detta.
          </note>
          <note>
            Att jag som it-minister , där posttjänstansvaret ligger, här
            skulle föregå utredningens arbete tycker jag inte är lämpligt
            eller tillbörligt. Det här måste beredas på ett så brett och djupt
            sätt som möjligt.
          </note>
          <note>
            Sedan finns också möjligheten att utifrån de slutsatser som utredningen
            kommer fram till se över postlagstiftningen, och då kan jag lova
            Erik Ottoson att riksdagen kommer att behöva ta ställning till
            ett antal funda ­ menta för att kunna hantera det långsiktiga
            arbetet. Vi har en postmarknad som är i förändring sedan många
            år tillbaka, och där har även tidigare rege ­ ringar sett behov
            av att säkerställa att lagstiftningen är ändamålsenlig i det digitaliserade
            samhället.
          </note>
          <note>
            När det gäller själva arbetet i EU kan det nog inte ha undgått
            någon att den svenska regeringen nu, men också tidigare, hela
            tiden har bevakat frågan inom EU-samarbetet, och det är väl känt
            vad Sverige tycker i frågan. Vad som är problematiskt är att vi
            har tagit pionjärsteg, vilket gör att den här typen av frågor
            uppkommer, och då är det viktigt att vi står fast vid den åsikt
            som vi alltid har haft och som handlar om att vi kommer att hantera
            postlagstiftningen på ett sådant sätt så att den har en bred parlamentarisk
            uppbackning.
          </note>
          <note>
            En del av detta är inte mitt område. En del av frågorna ingår
            i näringsministerns område, medan andra frågor hamnar hos mig.
            Post- och telestyrelsen, som är den expert- och tillsynsmynd ighet
            som ska granska att Postn ord lever upp till de krav som reglerna
            på postområdet ställer upp, är också med i det arbetet.
          </note>
          <note>
            Exakt vilka kontakter vi på departementet och de olika statsråden
            har eller detaljerad information om på vilket sätt vi bedriver
            arbetet inom EU är sådant som jag normalt inte kommenterar, eftersom
            det brukar påverka den typen av förhandlingspositioner som vi
            har inom kommissionen.
          </note>
          <note type="speaker">
            Anf. 18 ERIK OTTOSON (M):
          </note>
          <note>
            Herr talman! Jag måste ge statsrådet beröm på en punkt: Han är
            en förebild för mig och många andra när det gäller konsten att
            tala politikerspråk och springa i cirklar runt konkreta frågor.
            Det är något han ska ha all heder av.
          </note>
          <note>
            Jag ställde en konkret fråga. Vad är det man har gjort i arbetet
            med att mildra konsekvenserna av domen om att vi nu måste momsbefria
            våra posttjänster? Statsrådet berör inte detta ens med några politiska
            cirkelmanövrar i retoriken.
          </note>
          <note>
            Statsrådet säger också att vi måste tillhandahålla en god tjänst.
            Det är ju en del av problemet att vi politiker talar om att vi
            ska tillhandahålla en posttjänst. På en avreglerad marknad är
            det min själ inte vi som ska tillhandahålla ett smack! Det är
            ju hela poängen, och det är för att vi ska slippa ägna oss åt
            någon form av politisk brevbäring som den här frågan över huvud
            taget väcks.
          </note>
          <note>
            Jag efterfrågade vilka framsteg som statsrådet har gjort. De
            lyser ännu med sin frånvaro. Han säger att han inte vill ge någon
            form av information om vilka kontakter han har tagit gentemot
            europeiska kolleger eftersom det skulle krångla till förhandlingarna.
            Jag noterar bara i största allmänhet, herr talman, att det är
            en filosofi som flera av hans kolleger i regeringen inte delar.
            De brukar vara villiga att svara på vilka kontakter de har tagit
            och om det eventuellt har gjorts några framsteg. Det kan till
            och med vara något man vill ta åt sig äran för när man ändå är
            i farten. Vad vet jag?
          </note>
          <note>
            Jag har ett par kvarstående frågor till statsrådet:
          </note>
          <note>
            Det krävs knappast en utredning för att inse att detta inte är
            bra. Som statsrådet säger har det varit en långtida ståndpunkt
            från Sveriges sida att det ska vara moms lika över linjen på alla
            posttjänster oavsett om de utförs av Postnord eller någon annan.
          </note>
          <note>
            Jag kan i sammanhanget nämna att inte ens Postnord är särskilt
            glad. Det innebär att Postnord får sämre möjligheter att göra
            avdrag på andra saker när man ska försöka få sin budget att gå
            ihop. Det i sig blir väl möjligen en form av modererande konsekvens
            för det hela, men det är fortfarande en skev marknad. Det ska
            vara en marknad, herr talman, och på marknader ska varken jag
            eller statsrådet röra oss i vår roll som politiker.
          </note>
          <note type="speaker">
            Anf. 19 Statsrådet MEHMET KAPLAN (MP):
          </note>
          <note>
            Herr talman! Tack, Erik Ottoson, för att frågan lyfts upp ytterligare.
            Den förtjänar att belysas.
          </note>
          <note>
            Jag måste återigen påminna om att jag måste respektera den process
            som pågår inom EU och den tillsatta utredningen. Om Erik Ottoson
            uppfattar det som att jag cirklar runt frågan blir det inte bättre
            av att jag upprepar det jag har sagt tidigare. Det jag har sagt
            tidigare gäller.
          </note>
          <note>
            Jag förstår inte riktigt vad Erik Ottoson menar när han frågar
            om att vi – regeringen – skulle bära ut breven. Det är möjligt
            att han vill utveckla den frågan i nästa anförande. Regeringen
            ska säkerställa att utdelningen av breven fungerar. Vi måste vara
            tydliga. Staten har ett ansvar. Om jag var otydlig tidigare får
            jag väl vara tydligare nu. Vi ska säkerställa att utdelningen
            ska fungera på bästa möjliga sätt.
          </note>
          <note>
            För att inte föregå det pågående arbetet, och framför allt inte
            den oerhört viktiga utredningen som ska kartlägga och analysera
            hur frågan om postmarknaden ska hanteras, hänvisar jag till vad
            jag har sagt tidigare – så att det inte blir fler cirklar som
            Erik Ottoson tycker är onödiga.
          </note>
          <note type="speaker">
            Anf. 20 ERIK OTTOSON (M):
          </note>
          <note>
            Herr talman! Jag hänvisade till att statsrådet sa: Vi måste se
            till att servicen kommer till medborgarna.
          </note>
          <note>
            Det var detta jag fäste mitt intresse vid. Det var möjligen en
            freudiansk felsägning, som var lite smått obehaglig.
          </note>
          <note>
            Statsrådet och jag har haft en liten brevväxling om när utredningen
            skulle komma till stånd och vilka direktiv den skulle tänkas få.
            Nu är utredningen på plats, och det är väl för väl. Det är bekvämt
            när man kan slippa ha egna politiska ambitioner i en utredning.
            Det går kanske att utläsa någon form av ambition i utredningsdirektiven.
            Det är väl där vi får leta.
          </note>
          <note>
            Jag återkommer, herr talman, till de konkreta förslagen för att
            mildra konsekvenserna. Jag upplever inte att vi har noterat några
            sådana. Statsrådet vidhåller sin taktik; han är duktig på att
            springa runt frågan.
          </note>
          <note>
            Jag tror att statsrådet och jag kan enas om att detta är en viktig
            fråga som vi måste göra något åt. Vi måste börja nysta i den europeiska
            änden så att vi kan komma framåt. Annars kommer vi hela tiden
            att vara bakbundna av domen och få en snedvriden konkurrens på
            postmarknaden, som ingen är glad över – allra minst Postnord.
          </note>
          <note>
            Jag upplever ändå att statsrådet har en god intention. Jag har
            ett hopp om att få svar på den sista frågan om vad som har gjorts
            konkret för att mildra konsekvenserna. Det handlar om konkreta
            förslag. Statsrådet kan kolla upp termen när vi har gått härifrån.
            Jag hoppas få höra något i slutanförandet.
          </note>
          <note type="speaker">
            Anf. 21 Statsrådet MEHMET KAPLAN (MP):
          </note>
          <note>
            Herr talman! Erik Ottoson är naturligtvis en riksdagsledamot
            som följer frågan noga. Därför är det skönt att vi har ett gemensamt
            intresse av att posttjänsterna ska fungera så bra som möjligt
            utifrån de förutsättningar som finns och den ståndpunkt som Sverige
            har och har haft.
          </note>
          <note>
            Det är lite lustigt när Erik Ottoson tar i med brösttoner, även
            om han gör det leende, men det förtar inte känslan av att när
            Erik Ottosons parti satt i regeringen hanterade man frågan på
            ungefär liknande sätt som den nuvarande regeringen hanterar den
            – och som den enligt mitt sätt att se på saken behöver hanteras
            på.
          </note>
          <note>
            Det finns inte en quickfix i detta. Utredningen är oerhört viktig
            efter ­ som när kammaren ska ta ställning till hur man ska gå
            vidare i frågor om lagändringar måste arbetet ske på ett seriöst
            sätt. Jag är skyldig att medverka i arbetet genom att försöka
            hitta små kluriga vägar framåt i en så allvarlig fråga som berör
            hela Sveriges befolkning.
          </note>
          <note>
            Överläggningen var härmed avslutad.
          </note>
          <note>
            § 12 Svar på interpellation 2014/15:760 om kommunala trådlösa
            nätverk för allmänt bruk och missbruk
          </note>
          <note type="speaker">
            Anf. 22 Statsrådet MEHMET KAPLAN (MP):
          </note>
          <note>
            Herr talman! Erik Ottoson har frågat mig vad jag anser om kommunala
            wifi -nät som beskrivs i interpellationen och undrar vad jag avser
            att göra för att förhindra den utveckling som beskrivs i interpellationen
            och som, enligt Erik Ottoson, bland annat leder till att konkurrensen
            snedvrids. Erik Ottoson har också frågat mig om hur jag avser
            att komma till rätta med de risker som kommunala wifi -nät innebär.
            Erik Ottoson ställer även frågan om det är min och regeringens
            uppfattning att det är rätt att skattepengar läggs på att skapa
            trådlösa internetuppkopplingar i städer där marknaden redan tillhandahåller
            motsvarande tjänster.
          </note>
          <note>
            Till att börja med vill jag säga att det finns många aktörer
            i det offentliga rummet som erbjuder gratis wifi , och jag skulle
            gärna se att de var fler. Alla krafter som bidrar till att nå
            de it-politiska målen behövs. I takt med att digitaliseringen
            fördjupas använder vi alltmer data i våra mobiltelefoner och i
            andra enheter vi bär med oss. Behoven av mobil datatrafik kan
            antas fortsätta öka, och det förefaller rimligt att det i tätbefolkade
            områden kommer att finnas både wifi -nät och annan infrastruktur
            för att tillgodose de behoven.
          </note>
          <note>
            När det gäller Erik Ottosons fråga om konkurrenssnedvridning
            finns det befintliga konkurrens- och statsstödsregler som har
            till syfte att förhindra konkurrenssnedvridningar på en marknad.
            Var gränsen går mellan ett tillåtet och ett otillåtet förfarande
            avgörs främst av myndigheternas tillämpning av dessa regler. Jag
            kan nämna att Konkurrensverket för närvarande prövar ett enskilt
            fall som rör om, eller i vilken utsträckning, konkurrensreglerna
            medger drift av kommunala trådlösa nät och hur gratistjänster
            från en kommun påverkar marknaden.
          </note>
          <note>
            Frågan om kommuners drift av trådlösa nätverk rör även det kommunala
            självstyret. Jag kan konstatera att det finns regler som är tänkta
            att hantera den problematik som Erik Ottoson beskriver. Med det
            sagt spelar kommunerna utan tvekan en mycket viktig roll i utbyggnaden
            av it-infrastruktur och i att se till att alla har möjlighet att
            dra nytta av informationssamhället. Det är naturligt och bra att
            gränserna för den rollen prövas. Som jag förstår det avvaktar
            kommuner nu med eventuella större planer på trådlösa nätverk tills
            Konkurrensverkets ärende är avgjort. Jag kommer att följa utfallet
            av den utredning Konkurrensverket nu gör med intresse.
          </note>
          <note>
            Erik Ottoson undrar om jag och regeringen anser att det är rätt
            att skattepengar läggs på att skapa kommunala wifi -nät där marknaden
            redan tillhandahåller motsvarande tjänster. Med tanke på Konkurrensverkets
            prövning vill jag ge ett generellt svar på denna fråga. Jag menar
            att beslut om vad som i det här avseendet ska finansieras med
            skattepengar fattas bäst på kommunal nivå. Det är där man har
            kunskap om vilka behov av service som finns i den enskilda kommunen
            liksom kunskap om hur man ska kunna ge bästa möjliga service till
            sina medborgare.
          </note>
          <note>
            Som Erik Ottoson mycket riktigt indikerar finns det risk för
            obehörig åtkomst till den digitala trafiken vid användning av
            trådlösa nätverk. Den som sätter upp ett trådlöst nätverk, i det
            här fallet kommunen, respektive den som använder det, har själv
            ansvaret att se till att dessa risker hanteras på ett för ändamålet
            adekvat sätt.
          </note>
          <note type="speaker">
            Anf. 23 ERIK OTTOSON (M):
          </note>
          <note>
            Herr talman! Tack, statsrådet, för svaret! Vid första anblicken
            är det här en fråga som jag tror att de flesta uppfattar som inte
            särskilt komplicerad. Det är bra med internetuppkoppling , och
            det är bra med wifi . Det är praktiskt, och är det gratis är det
            gott. Det bidrar på många sätt. Men när man börjar rota lite grann
            och skrapar på ytan inser man att det kommer en kostnad. Även
            om det inte är ur den egna plånboken som den dras just för ögonblicket
            dras den ur den egna plånboken via skattsedeln. Det är pengar
            som hade kunnat läggas på någonting annat inom den kommunala verksamheten,
            kanske till och med ett mer effektivt utbyggt datanätverk genom
            fiber till platser där höghastighetsuppkoppling inte ännu finns.
          </note>
          <note>
            Statsrådet säger att han välkomnar alla som är med och hjälper
            till att uppfylla de it-politiska målen, och självfallet gör jag
            det också. Problemet med den här formen av utbyggda nätverk i
            stadskärnor är att de sällan bidrar till att möta de it-politiska
            målen, eftersom där redan finns adekvat bandbredd och man betalar
            för det med marknadsmässiga villkor. Det här är alltså ytterligare
            en fråga som riskerar att snedvrida konkurrensen på kommunikationsmarknaden
            likt det som vi talade om i den förra interpellationsdebatten.
          </note>
          <note>
            Herr talman! Det finns ganska långtgående förslag i mångmiljardklassen
            runt om i landet som innebär att man i princip skulle omöjliggöra
            eller åtminstone göra det ytterst olönsamt för teleoperatörerna
            att fortsätta bygga ut nya tekniker som till exempel 5G och i
            framtiden också 6G i landets största kommun. I realiteten kommer
            de förmodligen att vara avsevärt mycket snabbare än de wifi -uppkopplingar
            som kommunen sedan kommer att behöva belasta sig själv med, för
            att inte tala om driftskostnaderna och kostnaderna för uppgradering.
          </note>
          <note>
            Statsrådet är som sagt ansvarig i regeringen för att uppnå de
            it-politiska målen, och då skulle man kunna tänka sig att han
            är intresserad av att se till att de kommunala resurser som finns
            på området läggs på de ställen där de gör absolut mest verkan.
            Statsrådet har ett verktyg för detta i den bredbandsstrategi som
            han har annonserat ska uppdateras. I den finns ett avsnitt där
            regeringen redogör för vad man anser vara ett önskvärt tillvägagångssätt
            för kommunerna att uppnå detta och vad som inte är önskvärt.
          </note>
          <note>
            Det här är alltså inte bara en fråga om vad Konkurrensverket
            sedan säger, utan det är också en fråga om vad statsrådet säger
            är ett önskvärt sätt för kommunerna när den nya och uppdaterade
            bredbandsstrategin sedan ska läggas fast.
          </note>
          <note>
            Jag upplever att frågan om säkerhet är styvmoderligt behandlad
            i interpellationssvaret. Den berörs i ett stycke med några få
            meningar sent på slutet. Min talartid börjar rinna mot si tt slut,
            så jag fortsätter i mitt nästa anförande .
          </note>
          <note type="speaker">
            Anf. 24 Statsrådet MEHMET KAPLAN (MP):
          </note>
          <note>
            Herr talman! Tack, Erik Ottoson, för ytterliga re en viktig fråga!
            Det var sym tomatiskt för just den här frågan att Erik Ottosons
            talartid inte kunde inkludera ytterligare saker som han egentligen
            hade tänkt säga och säkert hade prioriterat. Det är så i ett interpellationssvar
            – man har ett rätt begränsat utrymme att utveckla sitt svar på.
            Det är därför vi får möjlighet till den här interpellationsdebatten
            som jag välkomnar. Det är oerhört viktigt att Erik Ottoson och
            många fler riksdagsledamöter engagerar sig i den här frågan ,
            som är en framtidsfråga.
          </note>
          <note>
            Låt oss titta på de olika bitarna i det här. Först och främst:
            Det är en myndighet som prövar ärendet, i det här fallet Konkurrensverket.
            Därför är det olämpligt att uttala sig på ett sätt som kan föregripa
            utredningen. Jag vet inte om Erik Ottoson har expertkunskaper
            i ämnet, men det borde välkomnas av honom, tycker jag, att vi
            har en expertmyndighet som har kunskaper som åtminstone inte jag
            besitter . Jag vet inte hur det är för Erik Ottosons del, men
            det kan han kanske svara på. Det är oerhört viktigt att det här
            arbetet pågår, och det är väl för väl att myndigheten har sett
            detta och gått vidare i ärendet.
          </note>
          <note>
            När det gäller statens roll är det oerhört viktigt att veta att
            bredbandsutbyggnad i dag sker på en marknad där ett flertal aktörer
            agerar och tillsammans investerar miljarder kronor. Sedan början
            av det här årtiondet har det investerats ca 8 miljarder kronor
            per år i fasta och mobila nät. Det finns därmed inte någon statlig
            monopolist på det sätt som Televerket var förr i tiden, och det
            är både jag och , förmodar jag, Erik Ottoson glada för. Jag tror
            att det är så vi kan fortsätta att upprätthålla den ordning där
            Sverige är ledande inom it-politiken . Det beror inte på mig eller
            Erik Ottoson, utan det beror på många människor som under lång
            tid gjort viktiga insatser, inte minst den hem-pc-reform som gjordes
            där statliga medel faktiskt var inblandade. Ibland är det alltså
            inte så illa att staten är med och jobbar på ett främjande sätt.
          </note>
          <note>
            Statens roll är att skapa goda förutsättningar för den fortsatta
            utbyggnaden av bredband med hög överföringshastighet och att skapa
            möjligheter för utbyggnad även i de områden där marknaden, vilket
            Erik Ottoson kanske har invändningar mot, faktiskt inte kommer
            att bygga ut. Det finns områden i Sverige som inte liknar innerstaden
            i Stockholm, Göteborg och Malmö och där marknaden inte kommer
            att klara att bygga ut. Det är inte ekonomiskt gångbart. Där behövs
            också staten och EU och det landsbygdsprogram som vi nu har kånkat
            igenom. Där har vi fått igenom 3,25 miljarder kronor för en satsning
            på utbyggnad av bredband. Det är också statens uppgift. Vi ska
            alltså jobba för att skapa goda förutsättningar där tekniken redan
            finns, men vi ska också säkerställa att alla medborgare har tillgång
            till den här tekniken.
          </note>
          <note>
            När det gäller riskfrågan kan Erik Ottoson bläddra tillbaka i
            riksdagens annaler och titta på vilka debatter som har förts här
            i riksdagen under de föregående mandatperioderna. Då kan han se
            att mitt intresse och vurman ­ de för säkerhet är stort och kopplingen
            till integritetsskydd stark. I det här fallet hanteras dessutom
            frågan av en myndighet som säkerställer att vi kan kontrollera
            och följa upp detta, och då menar jag inte bara Konkurr ensverket
            utan också Post- och t elestyrelsen. Vi har alltså koll på frågan,
            och vi följer den noga.
          </note>
          <note type="speaker">
            Anf. 25 ERIK OTTOSON (M):
          </note>
          <note>
            Herr talman! Låt mig börja med att beröra förutsättningarna att
            bygga ut kapacitetsstark it-infrastruktur på landsbygden, vilket
            både statsrådet och jag brinner mycket för. Vi håller med varandra
            om att här har vi som stat ett viktigt ansvar att vara med och
            hjälpa till. Därvidlag skiljer vi oss inte åt. Till saken hör
            att om du slår undan benen för marknaden i storstäderna, som är
            mycket av en kassako för de aktörer som finns på marknaden i dag,
            kommer deras förutsättningar att bygga ut it-infrastrukturen på
            landsbygden att försämras ytterligare , och du får en situation
            där staten kommer att behöva gå in med än mer pengar i utbyggnaden
            av it-infrastrukturen , såväl fiberbunden som trådlös. En utgift
            för skattebetalarna skapar alltså ytterligare en utgift för skattebetalarna,
            och allt vi har uppnått är att minimera möjligheterna att bedriva
            någon form av fri konkurrens och ordentlig näringsverksamhet på
            telekommarknaden. Det tycker varken jag eller statsrådet är önskvärt.
          </note>
          <note>
            Det är också lite grann ur det här perspektivet, för att vi ska
            ha en väl utbyggd it-infrastruktur på landsbygden, som jag lyfter
            fram den här frågan. Det finns också en rättviseaspekt. Varför
            ska de som bor i innerstaden ha tillgång till gratis wifi medan
            man på landsbygden behöver betala tusentals och ibland 10 000
            – 20 000 kronor för att få en fibersladd in i kåken? Det är en
            rättviseaspekt som i dag redan finns, men den förvärras än mer
            om vi börjar lägga skattepengar från kommunerna på att skapa gratis
            trådlösa nätverk i innerstaden i våra större städer.
          </note>
          <note>
            Låt oss återgå till säkerhetsfrågan. Jag vet att statsrådet har
            ett intresse i frågan. Han talar också om integriteten. Jag håller
            med statsrådet om att integritet är en viktig fråga, och därför
            är det ytterligare ett problem. Det handlar inte bara om vad man
            själv bär för ansvar utan om vad man har för möjlighet att ta
            ansvar.
          </note>
          <note>
            Min gymnasieutbildning inkluderande en del kurser i lokala datanät.
            Där fick vi uppleva hur lätt det var att avlyssna ett trådlöst
            nätverk som inte var krypterat. Vi fick också förevisat för oss,
            även om vi inte fick möjlighet att pröva det själva, hur man knäcker
            en sådan enkel kodkryptering som finns i de lokala wifi -nät som
            erbjuds i dagsläget. Det är inte så himla komplicerat.
          </note>
          <note>
            Till detta ska läggas att ett wifi -nät som ägs och drivs av
            en kommunal förvaltning hamnar förmodligen inte under lagen om
            elektronisk kommunikation, och därmed har man inte samma skyldighet
            att lagra information om den trafiken som man har i telenätet.
            Det kan statsrådet kolla upp, men de indikationer jag får från
            dem som kan detta är att det är på detta vis det ligger till.
          </note>
          <note>
            Det är i så fall oroväckande med tanke på att vi har en lag om
            elektronisk kommunikation som bland annat finns till för att bekämpa
            brott. Kan man i ett statsövergripande wifi -nät komma runt denna
            lag möjliggör vi ytterligare brottslig verksamhet, vilket vi ska
            försöka undvika.
          </note>
          <note>
            Jag har ytterligare en fråga: Om man sysslar med olagligheter
            på ett kommunalt wifi , vem bär då ansvaret? Det kan gälla upphovsrättsskydd,
            dataintrång från ett sådant här nätverk och så vidare.
          </note>
          <note>
            Det är ytterligare en finess med dagens utbyggda telenät, som
            är mer än nog för de flesta i innerstan.
          </note>
          <note type="speaker">
            Anf. 26 Statsrådet MEHMET KAPLAN (MP):
          </note>
          <note>
            Herr talman! Jag tackar Erik Ottoson för att vi får möjlighet
            att dryfta, diskutera och vända och vrida på denna viktiga fråga.
          </note>
          <note>
            Det är bra att det finns en expertmyndighet, i detta fall Konkurrensverket,
            som tittar på de befintliga konkurrens- och statsstödsreglernas
            tillämpning på detta område. De är experter på detta, och jag
            kan försäkra dig om, Erik Ottoson, att de kommer att se om något
            öppnar dörren för det som du varnar för. Det är bra.
          </note>
          <note>
            En av de främsta uppgifterna för oss folkvalda är att se till
            att medborgarnas skattemedel används på bästa möjliga sätt. Erik
            Ottoson målar upp scenarier där satsningar med skattemedel i kommunerna
            gör att markna ­ dens aktörer inte kan tjäna tillräckligt mycket
            pengar för att kunna satsa på landsbygden. Jag delar Erik Ottosons
            åsikt att dessa scenarier inte är önskvärda.
          </note>
          <note>
            Därför gör Konkurrensverket denna genomlysning, vilket jag välkomnar.
          </note>
          <note type="speaker">
            Anf. 27 ERIK OTTOSON (M):
          </note>
          <note>
            Herr talman! Jag välkomnar också det. Jag hade även välkomnat
            att statsrådet inom ramen för det som ligger på hans bord – alltså
            bredbandsstrategin, som han har sagt ska ses över – även tittar
            på detta.
          </note>
          <note>
            Jag hoppas att statsrådet kan garantera mig att även detta ingår
            i hans överväganden när han ska lämna rekommendationer till våra
            kommuner om hur vi på det mest effektiva sättet når bredbandsmålen.
            Det måste ju ändå vara det som det kokar ned till, till syvende
            och sist. Jag hoppas att statsrådet delar min ambition att varenda
            skattekrona ska användas till det mest verkningsfulla.
          </note>
          <note>
            Det är klart att vi inte ska föregripa en myndighets utfall,
            men vi politiker måste kunna kosta på oss att när utfallet väl
            har kommit ha en politisk ambition för huruvida det ska fortsätta
            att vara på det viset, oavsett vad utfallet blir, eller om det
            finns skäl att göra något åt det. Annars blir vi politiker bara
            marionetter för myndigheterna.
          </note>
          <note>
            Jag kan tipsa statsrådet om en rad olika misslyckade politiker
            som har blivit sådana marionetter och snarare agerat som ombud
            för sina myndigheter än för sina riktiga uppdragsgivare, det svenska
            folket. Det brukar inte sluta bra.
          </note>
          <note>
            Vad gäller lagen om elektronisk kommunikation och brottsbekämpning
            får jag nog interpellera ett annat statsråd vid ett annat tillfälle
            eftersom det inte ligger inom statsrådets ansvarsområde.
          </note>
          <note>
            Jag hoppas dock att det när vi sätter upp sådana här nätverk
            på skattebetalarnas bekostnad, även om man kan anse att det inte
            är önskvärt, ska finnas möjlighet att lagföra dem som begår brott
            via dessa nätverk, för det går att göra. Det blir allt vanligare
            att man över internet gör saker som inte är tillåtna enligt svensk
            lag.
          </note>
          <note type="speaker">
            Anf. 28 Statsrådet MEHMET KAPLAN (MP):
          </note>
          <note>
            Herr talman! Jag tackar åter Erik Ottoson. Jag håller med om
            det mesta som Erik Ottoson sa i sitt sista anförande.
          </note>
          <note>
            I bredbandsstrategin och den digitala agendan, som vi jobbar
            med, ska det givetvis ingå riktlinjer för hur kommunerna ska tänka
            när det gäller arbetet. Det ska vi givetvis säkerställa.
          </note>
          <note>
            Frågan om kommuners drift av trådlösa nätverk rör det kommunala
            självstyret. Det är något som jag vet att Erik Ottosons eget partis
            kommunala företrädare har synpunkter på, för jag träffar dem när
            jag är ute i landet. Jag vet att också Miljöpartiets, alltså mitt
            partis, kommunala företrädare och de övriga partiernas kommunala
            företrädare har synpunkter på det. Det måste vi behandla med respekt.
          </note>
          <note>
            Ja, staten uppbär skatt, men kommunerna har också en skyldighet
            gentemot sina kommuninvånare. De jobbar på det stora hela på ett
            sådant sätt att de oftast föregriper det som vi här inne brukar
            diskutera.
          </note>
          <note>
            De gör så gott de kan utifrån de förutsättningar de har, och
            vi som regering och jag som statsråd med ansvar för it-politiken
            ser till att de har goda förutsättningar. Då är det mycket bra
            att en myndighet som åtnjuter stort förtroende både från regeringen
            och allmänheten, nämligen Konkurrensverket, tittar på det nämnda
            fall som är en del av anledningen till att Erik Ottoson tar upp
            denna fråga.
          </note>
          <note>
            Jag lita r fullständigt på våra myndigheter. I detta fall kommer
            Konkurrensverket att återkomma till oss. När de gör det har vi
            ett bra underlag för att både föra diskussionen vidare och ha
            de ståndpunkter som behövs för att inte sätta konkurrensen ur
            spel, för det tjänar Sverige inte på. Sverige har tjänat på att
            vi har haft en öppen konkurrens där marknadens aktörer kan jobba
            för att ta fram de bästa lösningarna. Sedan får konsumenterna
            och kunderna välja.
          </note>
          <note>
            Överläggningen var härmed avslutad.
          </note>
          <note>
            § 13 Svar på interpellation 2014/15:750 om förföljelse av kristna
            på asylboenden
          </note>
          <note type="speaker">
            Anf. 29 Justitie- och migrationsminister MORGAN JOHANSSON (S):
          </note>
          <note>
            Herr talman! Robert Hannah har frågat mig hur jag tänker agera
            mot kristofobin som äger rum i boenden för asylsökande och om
            det är rimligt att personer som utsätts för kristofobi , religiös
            förföljelse, hot och trakasserier tvingas flytta från boenden
            medan förövare får stanna kvar.
          </note>
          <note>
            Sverige har en human asylpolitik och är en fristad för den som
            flyr undan förföljelse. Till följd av den svåra situationen i
            bland annat Syrien är antalet asylsökande i Sverige högt. För
            närvarande kommer drygt 3 000 asylsökande till Sverige varje vecka,
            och Migrationsverket erbjuder boende till alla som behöver samma
            dag som de kontaktar myndigheten. Enligt Migrationsverkets prognoser
            kommer antalet asylsökande att fortsätta att vara högt de närmaste
            åren.
          </note>
          <note>
            Enligt lagen om mottagande av asylsökande har Migrationsverket
            ett huvudansvar för mottagande av asylsökande och ansvarar för
            att ordna boende för de m som inte ordnar det på egen hand.
          </note>
          <note>
            Migrationsverket gör ingen uppdelning i etnicitet eller religion
            på anläggningsboendena. Jag tycker att det är en rimlig princip.
          </note>
          <note>
            Men jag ser förstås allvarligt på att det finns asylsökande som
            inte känner sig trygga under sin vistelse på anläggningsboenden.
            Migrationsverket har ett ansvar för boendemiljön, och det är viktigt
            att de asylsökande kan känna sig trygga.
          </note>
          <note>
            Om det förekommer brottsliga handlingar i Migrationsverkets boenden
            ska det anmälas och utredas av polisen. Jag förutsätter dock att
            de som flyr för att få en fristad i vårt land också följer Sveriges
            lagar när de kommer hit.
          </note>
          <note>
            Till följd av ett ökat antal asylsökande har Migrationsverkets
            handläggningstider blivit längre. Långa handläggningstider kan
            leda till ökad frustration bland de asylsökande, och det är därför
            viktigt att ge dem en meningsfull sysselsättning under väntetiden.
          </note>
          <note>
            För att utnyttja väntetiden bättre utökar Migrationsverket den
            organiserade sysselsättning som erbjuds alla asylsökande. En viktig
            del är samhällsinformation som bland annat omfattar information
            om hälso- och sjukvård, bosättning i Sverige, hur den svenska
            arbetsmarknaden fungerar, mäns och kvinnors rättigheter och skyldigheter
            i Sverige och relevant lagstiftning.
          </note>
          <note>
            Regeringen har även avsatt medel till insatser inom folkbildningen.
            Det handlar om att stärka kunskaperna i svenska och om samhället
            och att främja deltagande i samhällslivet för asylsökande och
            personer som beviljats uppehållstillstånd och fortfarande bor
            kvar i anläggningsboende. Idéburna organisationers deltagande
            i mottagandet är värdefullt och medverkar till att höja kvaliteten
            i mottagandet.
          </note>
          <note>
            Utöver att öka resurserna för en meningsfull sysselsättning under
            väntan vidtar regeringen en rad olika åtgärder för att förbättra
            situationen för asylsökande och nyanlända. Regeringen avser bland
            annat att föreslå åtgärder för att skapa ett sammanhållet system
            för mottagande och bosättning av asylsökande och nyanlända.
          </note>
          <note>
            Åtgärderna ska även bidra till att ge kommuner och landsting
            goda planeringsförutsättningar så att en långsiktighet i mottagandet
            kan främjas. Kommunerna spelar en viktig roll för ett effektivt
            mottagande och en bra start för nyanländas etablering. Avgörande
            är att skapa ett långsiktigt hållbart och flexibelt system för
            mottagande och bosättning av asylsökande och nyanlända.
          </note>
          <note type="speaker">
            Anf. 30 ROBERT HANNAH (FP):
          </note>
          <note>
            Herr talman! Tack, migrationsministern!
          </note>
          <note>
            Det går att konstatera att inte mycket i migrationsministerns
            svar rörde mina frågeställningar. Den ena besvarar migrationsministern
            halvt, den andra inte alls. Mina frågor är därför fortfarande:
            Hur tänker migrationsministern agera mot kristofobi och annat
            förtryck på asylboenden, och är det inte förtryckare som borde
            flyttas från asylboenden i stället för den som blir förtryckt?
          </note>
          <note>
            Jag tycker däremot att det är bra att migrationsministern vill
            förbättra mottagandet för asylsökande och öka sysselsättningen.
            Men det var inte frågan i den interpellation som jag ställde.
          </note>
          <note>
            Ökad sysselsättning kommer inte att göra en kristofob , homofob
            eller hedersförtryckare mindre förtryckande, utan det gäller att
            markera och sätta ned foten direkt när sådant beteende uppenbarar
            sig på asylboenden.
          </note>
          <note>
            När människor söker sig till Sverige söker de just frihet, och
            det är viktigt att vi erbjuder det. Men jag har fått många historier
            berättade för mig i sommar om kristna som inte får ha på sig kors
            på asylboenden, som inte är välkomna i gemensamma utrymmen och
            som väljer att flytta från asylboenden därför att de är rädda
            för sina liv. Då måste man fråga sig själv om man har erbjudit
            dessa människor frihet. Mitt svar är tydligt: Nej, det har vi
            inte, och det är oacceptabelt att det är så.
          </note>
          <note>
            Herr talman! Migrationsministern är tydlig med vad Migrationsverket
            har för ansvar över boendemiljön på migrationsboenden, men han
            svarade inte på vad hans eget ansvar är. Jag har aldrig hört någon
            socialdemokratisk politiker ta ordet kristofobi i sin mun, utan
            man undviker ämnet som om det vore pesten. Det är uppenbart att
            många som kommer till Sverige bär med sig värderingar och fördomar
            kring kristna. Man ser också hur situationen är i Mellanöstern.
          </note>
          <note>
            De berättelser vi har fått höra i sommar väcker många frågor,
            i varje fall hos mig. Jag undrar därför: Vet migrationsministern
            om Migrationsverket har rutiner för att motverka kristofobi och
            annat förtryck på asylboenden? Finns det en plan för hur man hanterar
            dessa fall? Skriver man in i avtal med privata asylboenden hur
            dessa är förplikt ade att agera i denna typ av ärenden? Om inte,
            borde man inte ge Migrationsverket i uppdrag att se över detta?
          </note>
          <note>
            Jag undrar också: Har M igrationsverket gjort någon undersökning
            och tittat på hur minoriteter, hbt-personer , kvinnor och andra
            har upplevt tiden på boendena? En sådan undersökning tycker jag
            är ett första steg, med tanke på de varningssignaler vi har fått
            i sommar.
          </note>
          <note>
            Jag har pratat med människor som har varit i kontakt med personer
            som har fått en undermålig behandling och som ”frivilligt” har
            lämnat asylboendena på grund av det förtryck de utsatts för. Detta
            är problematiskt, och jag tror att Migrationsverket agerar ad
            hoc i dessa ärenden i stället för enligt en struktur och en plan.
          </note>
          <note>
            För mig är det solklart. Det är superviktigt att redan i början
            av asylmottagandet markera att vi här i Sverige inte tolererar
            diskriminering på grund av religion, etnicitet, synen på kvinnor
            eller någon typ av sexuell läggning. Om vi inte är tydliga redan
            vid mottagandet kommer det att bli ännu mer problematiskt att
            markera mot dessa småpåvar senare under deras tid i Sverige.
          </note>
          <note>
            Enligt min mening är det ytterst viktigt att använda sig av ett
            brottsofferperspektiv. De som flyr till Sverige kom hit på grund
            av brist på trygghet, och de är i en beroendeställning gentemot
            den svenska staten. Det är vår uppgift att se till att de erbjuds
            den absoluta trygghet de kan få. De kan inte språket och vet inte
            hur kulturen eller det svenska samhället fungerar. De vet inte
            vem de eventuellt ska vända sig till om de blir utsatta för något.
            Då är det vårt ansvar som politiker att se till att de är trygga.
          </note>
          <note>
            Därför vill jag fortfarande ha svar på frågorna: Tänker migrationsmi
            ­ nistern agera mot kristofobin på asylboendena, och är det inte
            rimligt att det är förtryckarna som flyttas från boendena i stället
            för dem som mob ­ bas?
          </note>
          <note type="speaker">
            Anf. 31 Justitie- och migrationsminister MORGAN JOHANSSON (S):
          </note>
          <note>
            Herr talman! Robert Hannah söker en konflikt mellan oss som inte
            finns. Vi är fullständigt överens om detta, och om Robert Hanna
            h inte har hört någon socialdemokrat prata om kristofobi tidigare
            har han i alla fall hört det nu i dag.
          </note>
          <note>
            Om man har flytt från krig och förföljelse över en hel kontinent
            mot tryggheten i Sverige är det självklart att man också måste
            kunna känna sig trygg på de boenden vi erbjuder. Det är en självklarhet.
            Jag tycker också att det är en självklarhet att det är Migrationsverket
            som bäst löser konflikterna på plats och jobbar med dem strukturerat
            och systematiskt.
          </note>
          <note>
            För att svara direkt på Robert Hannahs fråga tycker jag även
            att det är självklart att om någon ska flytta på grund av trakasserier,
            att man inte känner sig trygg eller att det finns konflikter så
            är det rimligen den som uppträder illa, inte brottsoffret. Det
            är precis samma sätt som vi resonerar på kring skolsituationer
            och andra situationer. Det är den som uppträder illa som ska ta
            konsekvenserna, inte den som blir utsatt.
          </note>
          <note>
            Generaldirektören för Migrationsverket tog i somras ett initiativ
            för att se till att alla som bor på asylboenden ska underteckna
            en särskild handling där de bekräftar att de ska respektera personer
            med andra religioner eller annan sexuell läggning. När dokumentet
            tas fram och man får skriva under det är det ett bra tillfälle
            att ta en grundläggande diskussion om vilka rättigheter och skyldigheter
            man har och vilken värdegrund som gäller här.
          </note>
          <note>
            Jag tycker att det är ett bra initiativ och ett exempel på hur
            Migrationsverket jobbar systematiskt med detta. Det var frågan
            hur man angriper en konflikt. Sedan har vi frågan hur man förebygger
            konflikter, och i mitt svar berörde jag handläggningstiderna men
            också den sysselsättning som erbjuds.
          </note>
          <note>
            Vi har långa handläggningstider, uppemot tio månader eller kanske
            elva i vissa fall. Det beror, som Robert Hannah väl känner till,
            på att vi just nu har många asylsökande som kommer till Sverige.
            Det är kanske 3 000 i veckan.
          </note>
          <note>
            Vi kommer att få leva med de långa handläggningstiderna tills
            vi lyckas bygga i fatt Migrationsverket. Under det här året rekryterar
            vi nästan 1 000 anställda till Migrationsverket, just för att
            kunna korta handläggningstiderna. Under den tid som vi bygger
            i fatt och samtidigt ser ett stort ökat behov kommer vi att ha
            långa handläggningstider.
          </note>
          <note>
            Regeringen har dragit slutsatsen att vi ska använda handläggningstiderna
            på ett bra sätt, till exempel organiserad sysselsättning eller
            studier i svenska, så att man får börja med det. Jag tror att
            det minskar frustrationen totalt sett.
          </note>
          <note>
            Fram till 2011 erbjöds alla över 18 år svenskundervisning 15
            timmar i veckan. Det lade den förra regeringen ned och ersatte
            det med att man delar ut några enkla ordlistor och hänvisar till
            en webbplats. Nu bygger vi upp detta igen. Organiserad sysselsättning
            är en del av det paket som vi går fram med i budgethänseende nu
            under de här veckorna.
          </note>
          <note>
            55 miljoner kronor avsätts för 2015, och 150 miljoner kronor
            avsätts för 2016 – 2019, vilket innebär att man kommer att kunna
            erbjuda 120 timmar svenskundervisning på tio veckor. Vi drar även
            in studieförbund och folkhögskolor i detta.
          </note>
          <note>
            I utbildningsinsatserna finns, som jag nämnde i mitt svar, en
            särskild del som handlar om samhällsinformation – vilka rättigheter
            och skyldigheter man har i Sverige. Från den 15 augusti utgår
            statsbidrag till studieförbund för aktiviteter på boendena.
          </note>
          <note>
            Vi måste både försöka lösa konflikterna när de uppkommer och
            förebygga dem.
          </note>
          <note type="speaker">
            Anf. 32 ROBERT HANNAH (FP):
          </note>
          <note>
            Herr talman! Jag tackar migrationsministern för ett mycket bättre
            svar än i det första inlägget. Ibland kan det vara bra att inte
            låta byråkraterna på Justitiedepartementet skriva alla svar.
          </note>
          <note>
            I går var jag i Göteborg på Götaplatsen. Jag åkte dit och tillbaka
            på sex timmar bara för att få vara med på demonstrationen Refugees
            Welcome , som anordnades av Grön Ungdom. Jag var väldigt stolt
            över att se 18 000 göteborgare som var på plats för att stå upp
            för asylrätten och för att asylsökande ska kunna komma hit och
            söka sig en fristad.
          </note>
          <note>
            Det är just av de anledningarna som jag är upprörd i det här
            fallet. Det ska banne mig vara så att när man kommer till Sverige
            och kommer till ett asylboende ska man erbjudas det skydd, den
            värdighet och den respekt för mänskliga rättigheter som vi vill
            sätta upp i Sverige och som vi försvarar i Sverige. Därför måste
            man se otroligt allvarligt på när det kommer berättelser från
            kristna och hbt-personer som har blivit utsatta för diskriminering
            och förtryck i sina asylboenden. Det behövs bättre rutiner, och
            vi måste redan från dag 1 markera mot småpåvar att man inte har
            rätt att agera på sådant sätt, att man inte har rätt att sätta
            sig över en annan person. Det är supertydligt att vi måste göra
            det. Det handlar också om att vi ska kunna respektera att fler
            ska kunna komma i framtiden och att ge förtroende till asylsökande.
          </note>
          <note>
            Det är en sak att vara överens om att man ska agera och en annan
            sak att faktiskt handla och agera i frågan. Jag hade önskat att
            migrationsministern hade varit mycket tydligare i medierna och
            hade satt ned foten och som politiker hade markerat att detta
            är oacceptabelt i stället för att överlåta till Migrationsverket
            att hantera allt.
          </note>
          <note>
            Jag tycker att det är jättebra att man tar fram ett dokument
            som behöver skrivas under, och jag tycker att det är jättebra
            med samhällsinformation. Det är något som Folkpartiet har varit
            rörande överens om att det behövs och behöver utvecklas.
          </note>
          <note>
            Men man behöver gå djupare i den här frågan och se över situationen
            generellt sett. Vilka avtal skriver man med privata asylboenden
            om vilket ansvar de har? Vilken utbildning i de här frågorna ger
            man till Migrationsverket? Vilka rutiner har man när det faktiskt
            sker något? I de fall som har kommit i somras är det uppenbart
            att de personer som har varit utsatta för förtryck har lämnat
            frivilligt. Men de har lämnat ”frivilligt” därför att ingen annan
            har kommit och hjälpt dem.
          </note>
          <note>
            Det är en beroendesituation som de här människorna lever i. Jag
            själv – som kan svenska, kan den kultur som vi lever i, kan mina
            rättigheter, vet vart jag kan vända mig och kan stå för mina rättigheter
            som kristen – kan stå upp för mig själv. Men hur ska en person
            som är nyanländ från Syrien och som har upplevt förtryck och kristofobi
            i Syrien kunna känna trygghet när man kommer till Sverige och
            utsätts för ytterligare kristofobi ? Migra ­ tionsverket behöver
            uppenbarligen vassare tänder och även större beredskap för att
            hantera dessa ärenden.
          </note>
          <note>
            Jag hoppas verkligen att migrationsministern tänker ta de här
            signalerna på allvar, för det är verkligen varningssignaler. Det
            är viktigt att man agerar och inte bara säger att man tycker något.
          </note>
          <note type="speaker">
            Anf. 33 Justitie- och migrationsminister MORGAN JOHANSSON (S):
          </note>
          <note>
            Herr talman! Som jag gav exempel på i mitt tidigare inlägg agerar
            Migrationsverket, bland annat på det sätt som jag beskrev att
            generaldirektören har agerat under sommaren. Jag har fullt förtroende
            för hur man försöker lösa konflikterna på plats, där de finns.
          </note>
          <note>
            Samtidigt ska vi komma ihåg att vi nu har 50 000 i våra asylboenden.
            Det är människor som kommer hit från ganska svåra situationer
            och kommer med mycket i bagaget. De placeras här och får sitta
            och vänta kanske uppemot tio månader för att få sitt ärende handlagt
            första gången. Det är klart att det föder en frustration hos många
            och att det då finns en risk att det blir konflikter.
          </note>
          <note>
            De konflikterna ska lösas – på plats av Migrationsverkets personal
            och av dem som hanterar verksamheten på asylboendena. De måste
            också – som jag tror att jag och Robert Hannah är överens om –
            lösas med tydlighet och konsekvens. När vi nu tydliggör vilka
            rättigheter och skyldigheter som gäller kanske vi kommer en bit
            på vägen.
          </note>
          <note>
            Som jag också sade gäller det inte bara att lösa en konflikt
            när den uppkommer utan också att försöka förebygga konflikter.
            Det är därför vi pratar om den organiserade sysselsättning som
            vi vill bygga ut på boendena, med studier i svenska, med samhällsinformation
            och annan samhällskunskap, med att dra in folkrörelserna och civilsamhället,
            att bygga på studieförbunden, att ge dem utökade möjligheter att
            vara verksamma. Det gäller Röda Korset, Rädda Barnen och alla
            som i dag jobbar ute på asylboendena i de här situationerna. Konflikter
            måste både lösas och förebyggas.
          </note>
          <note>
            Men det räcker inte – vilket är nästa diskussion – att bara ta
            emot asylsökande. Man måste också ge alla de här människorna en
            bra start i Sverige.
          </note>
          <note>
            När jag ändå har Robert Hannah här i debatten vill jag säga att
            jag välkomnar Folkpartiets omsvängning i frågan om kommunplaceringar.
            På våra asylboenden sitter det i dag ungefär 9 500 som har uppehållstillstånd
            i Sverige men inte har fått en kommunplacering. Det måste vi se
            till att åtgärda. När vi nu ser ut att få majoritet i riksdagen
            för en sådan anvisning – vilket är nyheten i dag – kommer det
            att underlätta Migrationsverkets arbete över huvud taget. Jag
            skulle välkomna om fler borgerliga partier skulle stötta den politiken.
          </note>
          <note>
            Vi gör så mycket vi kan för att försöka lösa konflikter. Vi gör
            också så mycket vi kan för att försöka förebygga dem. Men vi ska
            vara medvetna om att omfattningen av de människor som nu sitter
            på våra asylboenden är mycket stor och att de har mycket med sig
            i bagaget.
          </note>
          <note type="speaker">
            Anf. 34 ROBERT HANNAH (FP):
          </note>
          <note>
            Herr talman! Tack, migrationsministern!
          </note>
          <note>
            För mig och Folkpartiet är det egentligen en tydlig värderingsfråga.
            Det handlar om vilka värderingar vi står upp för i Sverige. Jag
            är glad över de satsningar som görs och glad över att vi kommer
            överens om att alla kommuner ska ta ansvar för asylmottagandet.
            Men för oss är det en tydlig markering och en tydlig värderingsfråga.
          </note>
          <note>
            Den behandling som kristna tvingas genomgå i Mellanöstern är
            i dag extrem. Vi har en terrororganisation som försöker begå folkmord
            på kristna. I Irak har vi under de senaste tio åren en utveckling
            där de kristna i landet har gått från att vara 1 ½ miljon till
            att vara nere i 250 000 – 300 000. Alla de här människorna har
            tvingats fly. Alla de här människorna bär med sig ett extremt
            förtryck. Vi kan snart se en situation där det knappt finns några
            kristna kvar i hela regionen.
          </note>
          <note>
            Vart är de på väg? Jo, till stor del kommer de till Sverige.
            Det är därför att vi är ett otroligt bra land, därför att vi har
            frihet här i landet. Då kan man inte påbörja sin resa med att
            bli förtryckt. Då kan man inte påbörja resan med att bli utsatt
            för något som man trodde att man hade undkommit.
          </note>
          <note>
            Det är jätteviktigt att vi markerar redan i första början, när
            man kommer till landet, att vi inte tolerera r småpåvar, att vi
            inte tolererar att människor vågar agera på det här sättet. Jag
            tycker att det är viktigt att se över situationen och se: Flyttas
            verkligen förtryckarna från boendena? Det måste vara så att man
            ska splittra dem som förtrycker och f lytta dem till andra boenden.
            Om det inte görs redan i dag måste man se till att de rutinerna
            finns. Det är oacceptabelt att människor med kristen bakgrund
            inte kan gå runt med kors eller vara i allmänna utrymmen. Om det
            händer ska de inte behöva flytta frivilligt därför att de är rädda,
            utan vi – den svenska staten och de svenska myndigheterna – ska
            se till att flytta på förtryckarna och splittra dem, så att de
            inte agerar likadant i andra asylboenden.
          </note>
          <note>
            Jag hoppas och litar på att migrationsministern tar tag i de
            här frågorna.
          </note>
          <note type="speaker">
            Anf. 35 Justitie- och migrationsminister MORGAN JOHANSSON (S):
          </note>
          <note>
            Herr talman! För oss är det självklart också en värderingsfråga.
            Jag måste säga att även jag är oerhört orolig över vad som händer
            med kristna i de områden där det nu är fullständigt krig och där
            det pågår ett slags etnisk rensning på många sätt, av Islamiska
            staten men också av andra stridande grupper.
          </note>
          <note>
            Jag är stolt över att leva i ett land där vi faktiskt tar stort
            ansvar för dem som har flytt från den här konflikten. Från 2011
            till utgången av 2015 kommer Sverige att ha gett skydd åt ungefär
            100 000 människor från Syrien, med alla trosinriktningar. Det
            är 1 procent av vår befolkning. Det finns inget EU-land som har
            tagit lika stort ansvar som vi. Jag kan bara konstatera att om
            alla EU-länder hade gjort likadant – 1 procent av EU:s 500 miljoner
            människor – hade man kunnat ge skydd åt 5 miljoner människor.
            Då hade vi inte haft några flyktingläger i Jordanien, Turkiet
            och Libanon, dit människor nu flyr.
          </note>
          <note>
            Robert Hannah kan vara säker på att detta, precis som det är
            en värderingsfråga för honom, är en värderingsfråga för oss. Min
            inställning är, precis som jag sade i min första replik, att den
            som beter sig illa och förtrycker är den som ska flytta. Det är
            inte brottsoffret som ska bära konsekvenserna av ett brott som
            han eller hon utsätts för.
          </note>
          <note>
            Samtidigt har jag fullt förtroende för Migrationsverket och hur
            de jobbar med detta och att de vidtar alla åtgärder för att försöka
            se till att lösa de konflikter som kan komma men också förebygga
            konflikter.
          </note>
          <note>
            Jag tror inte att vi har olika uppfattning i grunden om detta.
          </note>
          <note>
            Överläggningen var härmed avslutad.
          </note>
          <note>
            § 14 Svar på interpellation 2014/15:715 om öppna data
          </note>
          <note type="speaker">
            Anf. 36 Statsrådet ARDALAN SHEKARABI (S):
          </note>
          <note>
            Herr talman! Erik Ottoson har frågat bostads ‑ , stadsutvecklings-
            och it-ministern vad regeringen har för ambition att tillgängliggöra
            data i form av öppna data mellan myndigheter och till allmänheten.
            Han har också frågat statsrådet vad han gjort så här långt och
            vad han avser att vidta för åtgärder för att fler statliga data
            ska komma allmänheten till del och öka mängden öppna data som
            statliga myndigheter tillhandahåller.
          </note>
          <note>
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            Jag delar i allt väsentligt Erik Ottosons uppfattning att statliga
            myndigheter har en stor mängd information som kan vara av värde
            för innovatörer. Oavsett om det rör sig om öppna data eller information
            som belagts med avgifter eller andra villkor är arbetet med att
            tillgängliggöra information så enkelt och kostnadseffektivt som
            möjligt en uppgift och ett ansvar som berör alla myndigheter och
            politikområden.
          </note>
          <note>
            Bättre möjligheter att vidareutnyttja offentlig information är
            en viktig faktor för att innovativa lösningar och företag ska
            kunna växa och bidra med jobb och skatteintäkter. Åtgärder på
            detta område är därför att betrak ­ ta som goda investeringar
            för framtiden.
          </note>
          <note>
            Det är redan en grundläggande skyldighet för myndigheterna att
            förse såväl andra myndigheter som samhället i stort med information.
            Samhällsutvecklingen och tekniken har de senaste åren även lett
            till att allt fler myndigheter arbetar aktivt med att göra data
            tillgängliga för vidareutnyttjande, i många fall som öppna data.
            Detta är mycket positivt.
          </note>
          <note>
            Regeringen har föreslagit ändringar i den så kallade PSI-lagen,
            om villkor för att få vidareutny ttja myndigheters information.
            Efter riksdagens bifall trädde ändringarna i kraft den 1 juli.
            Lagändringarna syftar bland annat till att åstadkomma lägre och
            tydligare prissättning i de fall avgiftsuttag för information
            är nödvändiga. Regeringen ser dock att det också kan finnas behov
            av att se över ett antal myndigheters avgiftsbemyndiganden.
          </note>
          <note>
            Dessutom innebär ändringarna i PSI-lagen en skyldighet för myndigheterna
            att publicera förteckningar över vilka typer av handlingar som
            kan tillhandahållas elektroniskt. Att vidareutnyttjarna enkelt
            kan hitta data är en nyckel för att innovationskraften på området
            ska kunna realiseras fullt ut. Det är därför angeläget att förteckningarna
            kan hittas genom en samlad ingång. Säkerställandet av den fortsatta
            driften av den portal för öppna data som Verket för innovationssystem
            utvecklat kommer att bli en viktig faktor för detta.
          </note>
          <note>
            Förutom att PSI-lagen innebär vissa krav på myndigheterna är
            lagen också en viktig styrsignal för att driva på utvecklingen
            på området. Många myndigheter och kommuner har själva tagit initiativ
            till aktiviteter och åtgärder på området. Ett bra exempel på d
            etta är Lantmäteriet, som den 1 juli släppte vissa kartdatabaser
            fria för utvecklare och allmänheten. Ett annat exempel är Gävle
            kommun, som nyligen aviserade en stor satsning på öpp ­ na data.
          </note>
          <note type="speaker">
            Anf. 37 ERIK OTTOSON (M):
          </note>
          <note>
            Herr talman! Jag tackar statsrådet för ett innehållsrikt och
            elegant svar. Statsrådet är en person som brukar hålla stilen.
            Därför hade jag debatten till ära tagit på mig min fluga, vilket
            jag vet att statsrådet brukar ha. Nu har han begått något av en
            modeteknisk fint här, men jag får väl bjuda på det.
          </note>
          <note>
            Frågan om öppna data är en i it:ns och digitaliseringens tidevarv
            viktig fråga där staten och myndigheter, men även kommuner, kommer
            att behöva hänga med. Stora värden kan skapas, som tidigare var
            mycket svårare att skapa i en manuell hantering. Därför är det
            viktigt att vi från politiskt håll visar vart vi är på väg. Jag
            upplever att statsrådet har en god ansats i detta, och det välkomnar
            jag.
          </note>
          <note>
            Statsrådet lyfter i sitt interpellationssvar fram några exempel,
            bland annat att Lantmäteriet har varit med om att släppa vissa
            geografiska data. Till saken hör, om jag har förstått saken rätt,
            att det var andra myndigheter som betalade för detta. De sa att
            om de ändå ska köpa dessa data från Lantmäteriet kan de lika gärna
            låta dem vara öppna under en viss tidsperiod. Det är visserligen
            lovvärt, men det är tidsbegränsat. Om jag har förstått Lantmäteriet
            rätt vill de ha ungefär 100 miljoner om året de första två åren
            och därefter 90 miljoner om året för att fortsätta med denna verksamhet
            långsiktigt, vilket självfallet skulle vara intressant.
          </note>
          <note>
            Men min motfråga till statsrådet blir: Ska jag tolka hans svar
            som en öppning att börja titta på ytterligare skattefinansiering
            av denna form av data och minska mängden avgiftsfinansierade data
            för att uppnå mer öppna data? Jag tycker att man kan skönja detta
            även när statsrådet i sitt interpellationssvar beskriver att han
            vill se över vissa myndigheters avgiftsbemyndiganden. Det skulle
            i så fall antingen innebära att man får sluta att skapa data eller
            att man förväntar sig finansiering någon annanstans ifrån. Jag
            tror att det är en viktig signal för oss alla att känna till ungefär
            hur regeringen resonerar i dessa olika frågor.
          </note>
          <note>
            Gävle kommun är ett lovvärt exempel, men knappast regeringens
            förtjänst. Det är klart att fler och fler kommuner kommer att
            behöva arbeta i denna riktning.
          </note>
          <note>
            Min fråga till statsrådet är: Vad blir regeringens nästa steg
            gentemot kommunerna och SKL när det gäller att försöka uppmuntra
            och kanske till och med underlätta detta för kommunerna?
          </note>
          <note>
            Jag är själv också kommunpolitiskt aktiv, och jag tror att till
            och med statsrådet har varit det en gång i tiden. Det är inte
            alltid helt enkelt att få kommunala förvaltningar att hänga med
            i digitaliseringen och hålla jämna steg om man inte har det som
            ett samarbetsprojekt över kommungränserna. Där kan förhoppningsvis
            statsrådet och regeringen kanske utgöra en samlande kraft.
          </note>
          <note>
            Jag tror inte att detta kommer att behöva bli någon stor utgiftspost
            för regeringen. Mycket av det som sedan skapas tror jag kommer
            att komma hela samhället till del. Men det vore intressant att
            höra statsrådets svar på mina frågor.
          </note>
          <note type="speaker">
            Anf. 38 Statsrådet ARDALAN SHEKARABI (S):
          </note>
          <note>
            Herr talman! Myndigheterna har skilda ekonomier och måste självklart
            få ekonomiska möjligheter att bedriva sina respektive verksamheter.
            Det kan därför vara ändamålsenligt att låta den myndighet som
            är användare bära en del av kostnaden, särskilt eftersom det är
            svårt att på förhand uppskatta relationen mellan köpare och säljare.
            Det kan också finnas skäl att tro att detta gör informationsutbytet
            mer behovsstyrt.
          </note>
          <note>
            De situationer som bör undvikas är när avgifterna blir mycket
            små och de administrativa kostnaderna för att ta ut dem inte kan
            framstå som försvarliga. Vidare finns det också exempel på hur
            avgiftskrav kan försvåra angelägna samverkansprojekt eller hindra
            vidare spridning av informatio ­ nen på ett sätt som hämmar utvecklingen
            av en informationsmarknad.
          </note>
          <note>
            Utmaningen ligger i att identifiera vilka dessa situationer är
            och vilka åtgärder som är möjliga, till exempel omfördelning av
            anslag eller effektiviseringar inom staten. Detta sagt om avgifterna.
          </note>
          <note>
            En annan fråga som interpellationen lyfter fram är en mycket
            viktig aspekt på detta, nämligen hur vi kan få till en bättre
            samverkan mellan den statliga sektorn och kommunerna och hur vi
            kan stimulera kommuners arbete med öppna data. Vi tittar på den
            frågan.
          </note>
          <note>
            Detta är ett område där vi kan hitta samarbeten mellan regeringen
            och Sveriges Kommuner och Landsting. Jag uppfattar att det finns
            ett intresse i kommunsektorn att jobba med denna typ av frågor.
            Inom andra områden som ryms inom förvaltningspolitiken och upphandlingspolitiken
            märker vi att vi lätt kan hitta samarbeten, och det finns nog
            anledning att arbeta med en koordinering av öppna data både i
            den statliga sektorn och i den kommunala sektorn. Det är en fråga
            som jag tycker är mycket relevant, som vi tittar på och som vi
            kommer att arbeta med.
          </note>
          <note>
            Generellt sett kan man säga att vi har som ambition att förstärka
            samarbetet mellan den offentliga sektorn och den privata sektorn.
            Vi har en mycket fin tradition i Sverige vad gäller samverkan
            mellan den offentliga och den privata sektorn. Om vi kan verka
            för att tillgängliggöra data i större utsträckning, så att näringslivet
            får förutsättningar att hitta innovativa lösningar och utveckla
            ekonomiska verksamheter, ska vi självklart göra det. Det är därför
            som vi har tagit tag i frågan som handlar om både PSI-lagen och
            öppna data. Jag uppfattar att det finns ett intresse också på
            den andra sidan, i näringslivet, att vara med i denna process.
          </note>
          <note>
            Jag delar interpellantens bild att detta inte behöver medföra
            stora kostnader för den offentliga sektorn, utan här handlar det
            om att tillgängliggöra information som finns inom den offentliga
            sektorn.
          </note>
          <note>
            Dessutom är Sverige ett land som har en lång tradition av offentlighetsprincipen.
            Själva informationens offentlighet har inte varit en kontroversiell
            fråga, utan vi har en mycket långtgående informationsfrihet som
            innebär att vi har goda förutsättningar att jobba med öppna data.
          </note>
          <note type="speaker">
            Anf. 39 ERIK OTTOSON (M):
          </note>
          <note>
            Herr talman! Tack, statsrådet, för det uppföljande svaret!
          </note>
          <note>
            Jag upplever att vi har en ganska bred samsyn i den här frågan.
            Det gläder mig, för jag tror att det är något som digitaliseringen
            i Sverige behöver. Det finns ju en lång rad exempel på länder
            som har släppt data fria som har inneburit stora fördelar för
            de marknaderna, och det har också skapat stora värden – nu ska
            jag inte använda förbjudna ord som dynamiska effekter – som i
            slutändan har skapat värden som vida överstiger de avgifter som
            man tidigare har tagit in. Det är ju ingenting som man kan räkna
            in under ett budgetår. Därför är det bra att statsrådet ser att
            det här inte handlar om endast utgiftsökningar utan också om möjligheter
            att sluta skyffla pengar mellan statliga verk och i stället ge
            pengarna dit de i alla fall ska vara i slutändan och därmed uppnå
            en friare hantering av dessa data.
          </note>
          <note>
            Det gläder mig väldigt mycket att statsrådet bär på den insikten.
            Förhoppningsvis kan vi tillsammans fortsätta skapa förutsättningar
            för förståelse för den här frågan, som är hyggligt teknisk i många
            delar. Jag tror att lobbyverksamhet gentemot dem som kommer att
            behöva vara ansvariga för tillvägagångssättet och se till att
            det här fungerar väl kommer att behöva ha en ganska avsevärd arbetsinsats
            i ryggen för att det ska bli ett bra utfall.
          </note>
          <note>
            Det handlar inte bara om att i datans nuvarande skick släppa
            tillgången till servrarna. Som statsrådet nämner handlar det om
            att på ett bra sätt tillhandahålla informationen i ett maskinavläsbart
            skick, att man kan ha en dator som snabbt kan hitta de delar av
            informationen som är av intresse. Bara det i sig skapar ett värde.
            Sedan kan du göra roliga och spännande saker när du lyckats med
            detta. Då kan du kombinera information från olika databaser i
            olika myndigheter med gedigen statistik från till exempel Statiska
            centralbyrån eller geografisk information från Lantmäteriet. Det
            är då man börjar uppnå riktigt spännande effekter i ekonomin som
            faktiskt skapar riktiga värden för väljarna och för dem som sedan
            ska försöka tillgängliggöra detta i nästa led. Detta gläder mig.
          </note>
          <note>
            Min fråga till statsrådet blir återigen – jag lyckades inte skönja
            svaret på frågan: Ska jag tolka statsrådet som att det, även om
            det inte behöver kosta några stora pengar, finns en öppning för
            att regeringen även satsar reformutrymme för något likt detta?
            Eller kommer regeringen att begränsa sig till att endast göra
            det som är kostnadsneutralt?
          </note>
          <note type="speaker">
            Anf. 40 Statsrådet ARDALAN SHEKARABI (S):
          </note>
          <note>
            Herr talman! Jag gör bedömningen i dagsläget att dessa förändringar
            inte behöver medföra några kostnadsökningar, utan att man inom
            ramen för befintlig verksamhet i myndigheter kan jobba med att
            tillgängliggöra och offentliggöra data i elektroniskt format.
          </note>
          <note>
            Det finns ett engagemang i svenska myndigheter som ska tas till
            vara. Jag var på ett evenemang, Hack for Sweden, för några månader
            sedan. Flera myndigheter hade gått ihop för att jobba med exakt
            den här typen av verksamhet och utbyta erfarenheter av hur man
            kan vidareutveckla arbetet med öppna data. Där kunde man verkligen
            se det engagemang och den potential som finns inom detta område.
          </note>
          <note>
            Det vi behöver fortsätta jobba med är naturligtvis ett mer systematiskt
            arbete med politiken som rör öppna data. Som sagt finns nu den
            rättsliga grunden ur ett offentlighetsprincipperspektiv men också
            vad gäller reglering av utlämnande och tillgängliggörande av elektroniska
            data, så verktygen ur ett rättsligt perspektiv finns på plats.
          </note>
          <note>
            Nästa steg är att utveckla politiken och i samverkan med kommunsektorn
            få ett mer enhetligt agerande kring öppna data. Därför tycker
            jag att den här diskussionen är väldigt värdefull och ser fram
            emot ett bra samarbete med riksdagen i denna fråga. Jag tror att
            vi kan åstadkomma förändringar som också innebär en utveckling
            för vår ekonomi under de kommande åren.
          </note>
          <note type="speaker">
            Anf. 41 ERIK OTTOSON (M):
          </note>
          <note>
            Herr talman! Jag noterar det tydliga beskedet att statsrådet
            tror att man inom befintlig ram kan sköta de kostnader och eventuella
            transfereringar som detta innebär. Det kommer att innebära ett
            budgetarbete i den bemärkelsen att man måste flytta medel från
            vissa utgiftsområden till ett annat utgiftsområde för att få det
            att gå ihop i slutändan.
          </note>
          <note>
            Det vore intressant att höra statsrådets uppskattning av när
            ett sådant arbete kan ta vid för att vi ska kunna uppnå de riktigt
            stora effekterna. Det är då viktigt att se till att det blir rätt,
            så att det inte innebär några otillbörliga neddragningar eller
            tillägg för olika myndigheter utan att man verkligen tittar noggrant
            på detta för att se till att förändringarna i budgetramarna blir
            vad de borde vara utifrån det värde som förflyttas – eller hur
            man nu ska beskriva det.
          </note>
          <note>
            Det gläder mig att statsrådet har ett engagemang i den här frågan.
            Jag kan för egen del utlova engagemang, även om jag inte kan tala
            för de ytterligare ledamöterna i riksdagen, som är ganska talrika.
            De får tala för sig själva. Men mitt engagemang har statsrådet.
          </note>
          <note>
            Med detta tackar jag för en god debatt.
          </note>
          <note type="speaker">
            Anf. 42 Statsrådet ARDALAN SHEKARABI (S):
          </note>
          <note>
            Herr talman! Det har varit en mycket viktig diskussion. Jag delar
            interpellantens bild att den här diskussionen kan uppfattas vara
            väldigt teknisk. Men det handlar väldigt mycket om ekonomisk utveckling,
            och det handlar om beröringspunkten mellan den offentliga sektorns
            information och den privata sektorns arbete med innovationer.
            Här har vi verkligen ett område där vi har god potential att utveckla
            svensk ekonomi.
          </note>
          <note>
            Vi har kommit igång med arbetet med utveckling av politiken kring
            öppna data. Enheten för statlig förvaltningspolitik på Finansdepartementet
            jobbar aktivt med de här frågorna. Vi ser också ett behov av att
            ha en tätare dialog med Sveriges Kommuner och Landsting inom detta
            område.
          </note>
          <note>
            Jag tror att vi också kommer att behöva göra en tydligare kartläggning
            vad gäller den potentiella marknaden för öppna data, den så kallade
            PSI-marknaden. Statskontoret har fått den tidigare regeringens
            uppdrag att göra en samlad uppföljning av statliga och kommunala
            myndigheters arbete med att tillgängliggöra handlingar för vidare
            utnyttjande. Det som saknas är en utförlig svensk studie av vilken
            potential som ökat vidareutnyttjande av öppna data kan medföra.
            Det behöver vi titta närmare på.
          </note>
          <note>
            Jag vill tacka för en bra diskussion.
          </note>
          <note>
            Överläggningen var härmed avslutad.
          </note>
          <note>
            § 15 Bordläggning och beslut om förlängd motionstid
          </note>
          <note>
            Följande dokument anmäldes och bordlades:
          </note>
          <note>
            Proposition
          </note>
          <note>
            2014/15:148 Domstolsdatalag
          </note>
          <note>
            Skrivelse
          </note>
          <note>
            2014/15:141 Riksrevisionens rapport om den officiella statistiken
          </note>
          <note>
            Kammaren biföll talmannens förslag att motionstiden för propositio
            ­ nen och skrivelsen skulle förlängas till onsdagen den 30 september
            .
          </note>
          <note>
            § 16 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 3 september
          </note>
          <note>
            2014/15:761 Regeringsutspel om försvårande av uthyrning av bostad
          </note>
          <note>
            av Mats Green (M)
          </note>
          <note>
            till statsrådet Mehmet Kaplan (MP)
          </note>
          <note>
            den 4 september
          </note>
          <note>
            2014/15:762 Våldsdåden i Malmö
          </note>
          <note>
            av Marie Granlund (S)
          </note>
          <note>
            till statsrådet Anders Ygeman (S)
          </note>
          <note>
            den 9 september
          </note>
          <note>
            2014/15:763 Långsiktig bekämpning av stickmyggor
          </note>
          <note>
            av Mikael Oscarsson (KD)
          </note>
          <note>
            till klimat- och miljöminister Åsa Romson (MP)
          </note>
          <note>
            2014/15:764 Bensinskatten
          </note>
          <note>
            av Maria Malmer Stenergard (M)
          </note>
          <note>
            till finansminister Magdalena Andersson (S)
          </note>
          <note>
            § 17 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 3 september
          </note>
          <note>
            2014/15:778 Nattågen till Åre och Östersund
          </note>
          <note>
            av Saila Quicklund (M)
          </note>
          <note>
            till statsrådet Anna Johansson (S)
          </note>
          <note>
            den 4 september
          </note>
          <note>
            2014/15:779 Ny utredning om forskningsetik
          </note>
          <note>
            av Barbro Westerholm (FP)
          </note>
          <note>
            till statsrådet Helene Hellmark Knutsson (S)
          </note>
          <note>
            § 18 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 3 september
          </note>
          <note>
            2014/15:764 Säkrare vägarbetsplatser
          </note>
          <note>
            av Boriana Åberg (M)
          </note>
          <note>
            till statsrådet Anna Johansson (S)
          </note>
          <note>
            2014/15:766 Platsbrist inom tvångsvården av missbrukare
          </note>
          <note>
            av Cecilia Widegren (M)
          </note>
          <note>
            till statsrådet Åsa Regnér (S)
          </note>
          <note>
            2014/15:765 Ökade arbetsgivaravgifter för företagare i Skaraborg
          </note>
          <note>
            av Sten Bergheden (M)
          </note>
          <note>
            till finansminister Magdalena Andersson (S)
          </note>
          <note>
            2014/15:763 Utredning om en kanalutbyggnad mellan Vänern och
            Uddevalla
          </note>
          <note>
            av Sten Bergheden (M)
          </note>
          <note>
            till statsrådet Anna Johansson (S)
          </note>
          <note>
            2014/15:767 Fler jobb
          </note>
          <note>
            av Elisabeth Svantesson (M)
          </note>
          <note>
            till arbetsmarknadsminister Ylva Johansson (S)
          </note>
          <note>
            den 4 september
          </note>
          <note>
            2014/15:768 Det fiskefria området i Kattegatt
          </note>
          <note>
            av Jens Holm (V)
          </note>
          <note>
            till klimat- och miljöminister Åsa Romson (MP)
          </note>
          <note>
            den 8 september
          </note>
          <note>
            2014/15:769 Bättre förhållanden för utländska bärplockare
          </note>
          <note>
            av Ulf Berg (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            § 19 Kammaren åtskildes kl. 14.08.
          </note>
          <note>
            Förhandlingarna leddes av förste vice talmannen.
          </note>
          <note>
            Vid protokollet
          </note>
          <note>
            LISA GUNNFORS
          </note>
          <note>
            /Eva-Lena Ekman
          </note>
          <note>
            Innehållsförteckning
          </note>
          <note>
            § 1 Avsägelse
          </note>
          <note>
            § 2 Anmälan om kompletteringsval
          </note>
          <note>
            § 3 Anmälan om gruppledare för partigrupp
          </note>
          <note>
            § 4 Anmälan om ersättare för gruppledare för partigrupp
          </note>
          <note>
            § 5 Meddelande om namnändring
          </note>
          <note>
            § 6 Anmälan om fördröjt svar på interpellation
          </note>
          <note>
            § 7 Anmälan om faktapromemorior
          </note>
          <note>
            § 8 Ärenden för hänvisning till utskott
          </note>
          <note>
            § 9 Svar på interpellation 2014/15:756 om Ålands betydelse för
            det svensk-finska försvarssamarbetet
          </note>
          <note>
            Anf. 1 Försvarsminister PETER HULTQVIST (S)
          </note>
          <note>
            Anf. 2 HANS WALLMARK (M)
          </note>
          <note>
            Anf. 3 Försvarsminister PETER HULTQVIST (S)
          </note>
          <note>
            Anf. 4 HANS WALLMARK (M)
          </note>
          <note>
            Anf. 5 Försvarsminister PETER HULTQVIST (S)
          </note>
          <note>
            Anf. 6 HANS WALLMARK (M)
          </note>
          <note>
            Anf. 7 Försvarsminister PETER HULTQVIST (S)
          </note>
          <note>
            § 10 Svar på interpellation 2014/15:710 om ökande skuldkvoter
            för hushållen
          </note>
          <note>
            Anf. 8 Statsrådet PER BOLUND (MP)
          </note>
          <note>
            Anf. 9 NIKLAS WYKMAN (M)
          </note>
          <note>
            Anf. 10 Statsrådet PER BOLUND (MP)
          </note>
          <note>
            Anf. 11 NIKLAS WYKMAN (M)
          </note>
          <note>
            Anf. 12 Statsrådet PER BOLUND (MP)
          </note>
          <note>
            Anf. 13 NIKLAS WYKMAN (M)
          </note>
          <note>
            Anf. 14 Statsrådet PER BOLUND (MP)
          </note>
          <note>
            § 11 Svar på interpellation 2014/15:759 om moms på posttjänster
          </note>
          <note>
            Anf. 15 Statsrådet MEHMET KAPLAN (MP)
          </note>
          <note>
            Anf. 16 ERIK OTTOSON (M)
          </note>
          <note>
            Anf. 17 Statsrådet MEHMET KAPLAN (MP)
          </note>
          <note>
            Anf. 18 ERIK OTTOSON (M)
          </note>
          <note>
            Anf. 19 Statsrådet MEHMET KAPLAN (MP)
          </note>
          <note>
            Anf. 20 ERIK OTTOSON (M)
          </note>
          <note>
            Anf. 21 Statsrådet MEHMET KAPLAN (MP)
          </note>
          <note>
            § 12 Svar på interpellation 2014/15:760 om kommunala trådlösa
            nätverk för allmänt bruk och missbruk
          </note>
          <note>
            Anf. 22 Statsrådet MEHMET KAPLAN (MP)
          </note>
          <note>
            Anf. 23 ERIK OTTOSON (M)
          </note>
          <note>
            Anf. 24 Statsrådet MEHMET KAPLAN (MP)
          </note>
          <note>
            Anf. 25 ERIK OTTOSON (M)
          </note>
          <note>
            Anf. 26 Statsrådet MEHMET KAPLAN (MP)
          </note>
          <note>
            Anf. 27 ERIK OTTOSON (M)
          </note>
          <note>
            Anf. 28 Statsrådet MEHMET KAPLAN (MP)
          </note>
          <note>
            § 13 Svar på interpellation 2014/15:750 om förföljelse av kristna
            på asylboenden
          </note>
          <note>
            Anf. 29 Justitie- och migrationsminister MORGAN JOHANSSON (S)
          </note>
          <note>
            Anf. 30 ROBERT HANNAH (FP)
          </note>
          <note>
            Anf. 31 Justitie- och migrationsminister MORGAN JOHANSSON (S)
          </note>
          <note>
            Anf. 32 ROBERT HANNAH (FP)
          </note>
          <note>
            Anf. 33 Justitie- och migrationsminister MORGAN JOHANSSON (S)
          </note>
          <note>
            Anf. 34 ROBERT HANNAH (FP)
          </note>
          <note>
            Anf. 35 Justitie- och migrationsminister MORGAN JOHANSSON (S)
          </note>
          <note>
            § 14 Svar på interpellation 2014/15:715 om öppna data
          </note>
          <note>
            Anf. 36 Statsrådet ARDALAN SHEKARABI (S)
          </note>
          <note>
            Anf. 37 ERIK OTTOSON (M)
          </note>
          <note>
            Anf. 38 Statsrådet ARDALAN SHEKARABI (S)
          </note>
          <note>
            Anf. 39 ERIK OTTOSON (M)
          </note>
          <note>
            Anf. 40 Statsrådet ARDALAN SHEKARABI (S)
          </note>
          <note>
            Anf. 41 ERIK OTTOSON (M)
          </note>
          <note>
            Anf. 42 Statsrådet ARDALAN SHEKARABI (S)
          </note>
          <note>
            § 15 Bordläggning och beslut om förlängd motionstid
          </note>
          <note>
            § 16 Anmälan om interpellationer
          </note>
          <note>
            § 17 Anmälan om frågor för skriftliga svar
          </note>
          <note>
            § 18 Anmälan om skriftliga svar på frågor
          </note>
          <note>
            § 19 Kammaren åtskildes kl. 14.08.
          </note>
          <note>
            Tryck: Elanders, Vällingby 2015
          </note>
        </div>
      </body>
    </text>
  </TEI>
</teiCorpus>
