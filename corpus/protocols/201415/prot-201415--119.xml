<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201415</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201415</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201415--119</head>
          <docDate when="2015-06-22 00:00:00">2015-06-22 00:00:00</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollen för den 3 och 4 juni justerades.
          </note>
          <note>
            § 2 Avsägelse
          </note>
          <note>
            Andre vice talmannen meddelade att Suzanne Svensson (S) avsagt
            sig uppdraget som suppleant i Nordiska rådets svenska delegation.
          </note>
          <note>
            Kammaren biföll denna avsägelse.
          </note>
          <note>
            § 3 Anmälan om återtagande av plats i riksdagen
          </note>
          <note>
            Andre vice talmannen meddelade att Linda Snecker (V) återtagit
            sin plats i riksdagen från och med den 22 juni, varigenom uppdraget
            som ersättare upphört för Torbjörn Björlund (V).
          </note>
          <note>
            § 4 Anmälan om ersättare
          </note>
          <note>
            Andre vice talmannen anmälde att Torbjörn Björlund (V) skulle
            tjänstgöra som ersättare för Linda Snecker (V) under tiden för
            hennes ledighet den 17 augusti–21 december.
          </note>
          <note>
            § 5 Anmälan om kompletteringsval
          </note>
          <note>
            Andre vice talmannen meddelade
          </note>
          <note>
            att Vänsterpartiets riksdagsgrupp anmält Torbjörn Björlund som
            suppleant i justitieutskottet och utbildningsutskottet under Linda
            Sneckers ledighet samt
          </note>
          <note>
            att Socialdemokraternas riksdagsgrupp anmält Suzanne Svensson
            som ledamot i Nordiska rådets svenska delegation och Lars Mejern
            Larsson som suppleant i Nordiska rådets svenska delegation.
          </note>
          <note>
            Andre vice talmannen förklarade vald under tiden den 17 augusti–21
            december till
          </note>
          <note>
            suppleant i justitieutskottet
          </note>
          <note>
            Torbjörn Björlund (V)
          </note>
          <note>
            suppleant i utbildningsutskottet
          </note>
          <note>
            Torbjörn Björlund (V)
          </note>
          <note>
            Andre vice talmannen förklarade valda till
          </note>
          <note>
            ledamot i Nordiska rådets svenska delegation
          </note>
          <note>
            Suzanne Svensson (S)
          </note>
          <note>
            suppleant i Nordiska rådets svenska delegation
          </note>
          <note>
            Lars Mejern Larsson (S)
          </note>
          <note>
            § 6 Anmälan om gruppledare för partigrupp
          </note>
          <note>
            Andre vice talmannen meddelade att Kristdemokraternas partigrupp
            anmält Andreas Carlson (KD) som gruppledare för partigrupp från
            och med den 16 juni.
          </note>
          <note>
            § 7 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2014/15: 689
          </note>
          <note>
            Till riksdagen
          </note>
          <note>
            Interpellation 2014/15: 689 Företagens sjuklöneansvar
          </note>
          <note>
            av Fredrik Schulte (M)
          </note>
          <note>
            Interpellationen kommer att besvaras torsdagen den 27 augusti
            2015.
          </note>
          <note>
            Skälet till dröjsmålet är redan inbokade engagemang.
          </note>
          <note>
            Stockholm den 9 juni 2015
          </note>
          <note>
            Socialdepartementet
          </note>
          <note>
            Annika Strandhäll (S)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditions- och rättschef
          </note>
          <note>
            Interpellation 2014/15: 690
          </note>
          <note>
            Till riksdagen
          </note>
          <note>
            Interpellation 2014/15: 690 Hotad övningsverksamhet
          </note>
          <note>
            av Mikael Oscarsson (KD)
          </note>
          <note>
            Interpellationen kommer inte hinna besvaras inom tidsfristen.
          </note>
          <note>
            Skälet till dröjsmålet är att statsrådet vid de svarstillfällen
            som finns före den 22 juni 2015 har andra åtaganden.
          </note>
          <note>
            Stockholm den 16 juni 2015
          </note>
          <note>
            Försvarsdepartementet
          </note>
          <note>
            Peter Hultqvist (S)
          </note>
          <note>
            Enligt uppdrag
          </note>
          <note>
            Maria Diamant
          </note>
          <note>
            Departementsråd
          </note>
          <note>
            Interpellation 2014/15: 694
          </note>
          <note>
            Till riksdagen
          </note>
          <note>
            Interpellation 2014/15: 694 Antalet flygplatser i Stockholm
          </note>
          <note>
            av Edward Riedl (M)
          </note>
          <note>
            Interpellationen kommer att besvaras torsdagen den 17 september
            2015.
          </note>
          <note>
            Skälet till dröjsmålet är tidigare inbokade resor och arrangemang.
          </note>
          <note>
            Stockholm den 17 juni 2015
          </note>
          <note>
            Näringsdepartementet
          </note>
          <note>
            Anna Johansson (S)
          </note>
          <note>
            Enligt uppdrag
          </note>
          <note>
            Fredrik Ahlén
          </note>
          <note>
            Expeditionschef
          </note>
          <note>
            Interpellation 2014/15: 695
          </note>
          <note>
            Till riksdagen
          </note>
          <note>
            Interpellation 2014/15: 695 Statsrådets syn på flygplatserna
            Arlanda och Bromma
          </note>
          <note>
            av Edward Riedl (M)
          </note>
          <note>
            Interpellationen kommer att besvaras torsdagen den 17 september
            2015.
          </note>
          <note>
            Skälet till dröjsmålet är tidigare inbokade resor och arrangemang.
          </note>
          <note>
            Stockholm den 17 juni 2015
          </note>
          <note>
            Näringsdepartementet
          </note>
          <note>
            Anna Johansson (S)
          </note>
          <note>
            Enligt uppdrag
          </note>
          <note>
            Fredrik Ahlén
          </note>
          <note>
            Expeditionschef
          </note>
          <note>
            Interpellation 2014/15: 696
          </note>
          <note>
            Till riksdagen
          </note>
          <note>
            Interpellation 2014/15: 696 Nivån på myndighetsavgiften för flyget
          </note>
          <note>
            av Edward Riedl (M)
          </note>
          <note>
            Interpellationen kommer att besvaras torsdagen den 17 september
            2015.
          </note>
          <note>
            Skälet till dröjsmålet är tidigare inbokade resor och arrangemang.
          </note>
          <note>
            Stockholm den 17 juni 2015
          </note>
          <note>
            Näringsdepartementet
          </note>
          <note>
            Anna Johansson (S)
          </note>
          <note>
            Enligt uppdrag
          </note>
          <note>
            Fredrik Ahlén
          </note>
          <note>
            Expeditionschef
          </note>
          <note>
            § 8 Anmälan om faktapromemoria
          </note>
          <note>
            Andre vice talmannen anmälde att följande faktapromemoria om
            förslag från Europeiska kommissionen hade kommit in och överlämnats
            till utskott:
          </note>
          <note>
            2014/15:FPM36 En europeisk migrationsagenda KOM(2015) 240 till
            socialförsäkringsutskottet
          </note>
          <note>
            § 9 Svar på interpellation 2014/15:680 om en ny avfallsutredning
          </note>
          <note type="speaker">
            Anf. 1 Klimat- och miljöminister ÅSA ROMSON (MP):
          </note>
          <note>
            Herr talman! Ola Johansson har frågat mig tre saker: när jag
            bedömer att det nya systemet med kommunala insamlingsmonopol kan
            träda i kraft, vilka konsekvenser den fördröjning som regeringen
            beslutar om för insamling, återvinning och utbyggnad av service
            till hushållen får samt hur regeringen avser att involvera alla
            aktörer i arbetet.
          </note>
          <note>
            För oss i Sverige är det en självklarhet att vi ska bidra i miljöarbetet
            med att sortera vårt avfall. Kommunerna har haft en stor del i
            utbyggnaden av denna källsortering. I samband med att producentansvaret
            infördes 1994 har delar av kommunernas ansvar flyttats till producenterna.
            Det har inneburit ökad källsortering och att mer avfall materialåtervinns.
            Det har också medfört en lång rad problem med framför allt återvinningsstationerna,
            till exempel långa avstånd för att bli av med avfallet, buller
            och nedskräpning. För den enskilde kan det också vara svårt att
            förstå varför det ska finnas olika insamlingssystem, när det innebär
            att hushållen ska transportera bort visst avfall till särskilda
            insamlingsplatser medan annat avfall ska läggas i soppåsen under
            diskbänken.
          </note>
          <note>
            Jag anser därför att det är viktigt med en huvudman för allt
            det dagliga hushållsavfallet, även förpackningsavfall och returpapper.
            Det kommer att underlätta för hushållen och möjliggöra enkla och
            lättillgängliga system. Det är därför vi avser att lägga ansvaret
            för insamlingen av förpackningsavfallet och returpapperet från
            hushållen på kommunerna. Producentansvaret i princip ska samtidigt
            kvarstå.
          </note>
          <note>
            En utredare ska nu se över hur en förändring av insamlingsansvaret
            kan genomföras på det mest effektiva sättet, hur omfattande förändringarna
            ska vara och hur ansvaret i detalj ska fördelas mellan kommuner
            och producenter. Något formellt beslut finns inte ännu om detta.
            Jag kan därför inte heller exakt svara på när det nya systemet
            kan träda i kraft. Det ska utredaren föreslå.
          </note>
          <note>
            Min förhoppning är att den nya ansvarsfördelningen kan träda
            i kraft så snart som möjligt så att alla aktörer snarast får tydliga
            spelregler att förhålla sig till. Men det är också viktigt att
            de berörda aktörerna kan ge sina synpunkter i den här processen,
            både under framtagandet av förslagen och efteråt när förslagen
            ska remitteras.
          </note>
          <note>
            Till dess att reformen är genomförd kommer det nuvarande ansvaret
            att ligga fast. Insamlingen kommer således att fortsätta som tidigare.
            Det är min övertygelse att förändringen på sikt kommer att innebära
            att vi möjliggör för en ökad resurseffektivitet och en enklare
            vardag för människor som vill vara med och ta sitt miljöansvar.
            Jag är mån om att det ska lösas snabbt. Men det är också viktigt
            att det blir rätt.
          </note>
          <note type="speaker">
            Anf. 2 OLA JOHANSSON (C):
          </note>
          <note>
            Herr talman! Det räcker att gå ned i soprummet där hemma för
            att inse hur problematiskt det är för hyresgäster att förhålla
            sig till sortering av hushållsavfall och sopor. Det handlar inte
            bara om brist på kunskap om olika förpackningar och material eller
            brist på insikt om hur systemen fungerar utan också om brist på
            förtroende. Det är många som inte litar på att allt man lägger
            tid på att sortera hemma inte hamnar i samma lass när det transporteras
            bort.
          </note>
          <note>
            För några veckor sedan kunde vi se och höra att kommunägda avfallsbolag
            importerat sopor till sina förbränningsanläggningar utan att känna
            till vad de innehåller eller vilka miljöskador och hälsorisker
            rökgaserna utsätter oss för. Många av de här förbränningsanläggningarna
            har en över ­ kapacitet som beror på att mer svenskt avfall återvinns
            och mindre förbränns. Det illustrerar också hur illa det är ställt
            i de länder som dessa fraktioner kommer från när alternativet
            till att sälja sopor för att åtminstone utvinna energi är att
            lägga dem på deponi med risk för läckage till grundvatten.
          </note>
          <note>
            Det här visar framför allt hur olika landets 290 kommuner ser
            på sin del av ansvaret för insamling och återvinning av avfall.
            Bättre än så här kan det inte illustreras hur problematiskt det
            kommer att bli om ansvaret för förpackningsinsamling plötsligt
            lyfts till kommunerna, som i sin tur anlitar egna bolag med olika
            entreprenörer som de ska teckna avtal med för insamling, sortering
            och återvinning.
          </note>
          <note>
            Herr talman! Jag ska naturligtvis tacka statsrådet för svaret,
            även om det inte på någon punkt gav ytterligare klarhet i de tre
            frågor som ställdes i interpellationen:
          </note>
          <note>
             När kan det kommunala insamlingsmonopolet vara på plats?
          </note>
          <note>
             Vilka konsekvenser får det när frågan om hur avfall från hushållen
            ska samlas in och återvinnas utreds igen?
          </note>
          <note>
             Hur ska aktörerna involveras igen efter att de så sent som
            för tre år sedan riktade skarp kritik mot förslaget att kommunalisera
            den verksamhet de byggt upp under mer än 20 år?
          </note>
          <note>
            Regeringen har inte beslutat om direktiv till utredningen eller
            lyckats hitta någon person som vill åta sig uppdraget att genomföra
            dess beställningsverk att i ett slag överföra ansvaret från en
            part – producenterna – till landets 290 kommuner. Varför inte?
          </note>
          <note>
            Detta sker bara tre år efter det att den tidigare avfallsutredaren
            presenterade liknande förslag och möttes av skarp kritik. Vem
            ska utreda? Vad ska utredas? När startar arbetet, och hur ska
            förslagen – om det blir några – kunna genomföras?
          </note>
          <note>
            I stället för att svara på mina frågor målar miljöministern upp
            en situa ­ tion där det nuvarande systemet , som bygger på principen
            att förorenaren ska betala , beskrivs som ett problem som det
            bara finns ett sätt att lösa – och det är genom att rasera ett
            system med en tydlig ansvarsfördelning där alla parter är överens
            om att de kan bidra till att förbättra resultaten och öka tydligheten
            och servicegraden gentemot hushållen.
          </note>
          <note>
            Dagens system har förbättringspotential. Bättre samverkan med
            kommunerna är ett mål som förpackningsindustrin prioriterar. För
            Centerpartiet är det viktigt att vi är tydliga med att det är
            handeln och förpackningsindustrin som ska ta ansvar för det och
            att det är vår uppgift att ställa krav och samtidigt erbjuda dem
            möjlighet att forma ett hållbart system som kan anpassa sig till
            och även styra utvecklingen av förpackningar.
          </note>
          <note>
            Herr talman! Det som oroar mig är frågan hur det ska bli möjligt
            att nå insamlingsmålen 2020 samtidigt som ett utredningsarbete
            påbörjas som rycker undan förutsättningarna. Om det mot förmodan
            skulle presenteras ett förslag före årsskiftet som därefter ska
            remitteras kommer det att ta åratal att genomföra förändringen.
          </note>
          <note>
            Denna oro delar jag med de aktörer som i dag har tagit på sig
            ansvaret för insamling av returpapper och kartong ‑ , plast ‑
            och metallförpackningar och som ända sedan 1994 har byggt upp
            en modell för ersättning med incitament för insamling och återvinning
            som ger likvärdighet över landet.
          </note>
          <note>
            Den nya förordningen som Lena Ek presenterade skärper insamlingsmålen
            och lägger tillsynsansvaret hos Naturvårdsverket, som dessutom
            ges i uppdrag att utarbeta metoder för att utveckla systemet till
            att omfatta fler fraktioner, till exempel textilier som vi vet
            är resurskrävande vid tillverkning och ofta innehåller mycket
            kemikalier.
          </note>
          <note>
            Att låta utreda en kommunalisering utan att veta vart det leder
            och hur ansvar ska fördelas är oansvarigt, inte minst gentemot
            miljömålen och kommande generationer.
          </note>
          <note type="speaker">
            Anf. 3 Klimat- och miljöminister ÅSA ROMSON (MP):
          </note>
          <note>
            Herr talman! Tack så mycket för frågorna, Ola Johansson! Det
            här är en av de mest frekvent debatterade miljöfrågorna i hela
            Sverige, tror jag, eftersom alla hushåll och alla familjer är
            berörda.
          </note>
          <note>
            Det finns väl inget som så väl speglar vår diskussion om vad
            som kan bli ett hållbart samhälle som våra samtal med barnen om
            vad soporna kan gå till om man ska använda resurserna. Att barn
            kan säga att deras skolbuss går på biogas som görs av matrester
            som de har varit med och samlat ihop och slängt i särskilda kärl
            som samlas in av kommunen är ett viktigt steg, tror jag, för att
            få varje hushåll att förstå vilken viktig kugge det faktiskt är.
          </note>
          <note>
            Införandet av producentansvaret var viktigt. Den principen är
            viktig – att producenterna i ökad utsträckning har ansvar för
            återvinningsbarheten och för att de produkter de sätter på marknaden
            återvinns.
          </note>
          <note>
            Det är inte samma sak som att säga att de också ska ha det primära
            ansvaret för att samla in dessa produkter från hushållen. Från
            hushållens perspektiv är det mer logiskt att man hanterar alla
            sina sopor på ett likvärdigt sätt. Det problem som har funnits
            när det gäller producentansvaret och hushållsinsamlingen handlar
            just om principen att det ska vara lätt att göra rätt. Det ska
            vara lätt att sortera. Det ska vara lättare att sortera än att
            inte göra det. Det är den principen vi verkligen vill genomföra.
          </note>
          <note>
            I dag är det lättare för hushållen att inte sortera. Det är lättare
            att skicka allt i samma soppåse och låta den gå med kommunens
            insamling. Vi vill att det ska bli lätt för enskilda människor
            att sortera och bidra på bästa sätt till miljönyttan. Det är bara
            på så sätt vi kan ta steg framåt.
          </note>
          <note>
            Insamlingsmålen höjs 2020. Det är viktiga mål. Det är mål som
            vi tänker fortsätta att implementera. Vi har också till riksdagen
            aviserat en proposition om att tydliggöra avfallshierarkin i lagstiftningen.
            Det var ett förslag från Avfallsutredningen som den förra regeringen
            tyvärr inte gick vidare med.
          </note>
          <note>
            Jag tror att det är viktigt att se att det finns en tandem här.
            Det handlar om att både gentemot kommuner och producenter vara
            tydliga med principen. Sverige måste kunna återvinna ännu mer.
            I dag har vi kommit några steg på vägen, men precis som interpellanten
            påpekar ser vi i dagliga nyheter att Sverige kan förbättra sin
            sophantering i många steg. Ett sådant är att låta hushållen sortera
            sina sopor på ett samlat sätt och att därför ha en enda huvudman
            för själva insamlingen.
          </note>
          <note>
            Detta tar inte bort producentansvaret, vars principer finns kvar.
            Det tar inte bort principen om att förorenaren betalar och ta
            r ansvar för utsättande av varor. Men det underlättar för dem
            som faktiskt gör grovjobbet för att möjliggöra en hög grad av
            återvinning i Sverige, det vill säga för hushållen i det här fallet.
          </note>
          <note>
            Det görs alltså inga skillnader i de delar som handlar om mål.
            Vi för dessutom vidare de förslag som ligger från den förra regeringen
            om att utöka och titta på fler fraktioner, antingen med producentansvar
            eller med annat, men där insamlingen gentemot de enskilda är en
            viktig komponent. Vi vet ju att detta är sporren fö r var och
            en att delta. Ska det bli en enklare vardag för människor som
            vill vara med och ta sitt miljöansvar måste vi också göra vår
            uppgift och vidareutveckla producentansvaret. Det har inte varit
            enkelt för enskilda att sortera sopor i det system vi har nu.
            Därför måste vi titta på insamlingsfrågan.
          </note>
          <note type="speaker">
            Anf. 4 OLA JOHANSSON (C):
          </note>
          <note>
            Herr talman! Tack för genmälet, ministern! Frågorna kommer nära.
            Det ska vara lätt att göra rätt. Här står vi och diskuterar principer,
            men människor vill se resultat, och då kanske principfrågan också
            är viktig.
          </note>
          <note>
            Ministern nämnde avfallshierarkin med dess fem steg och det odelade
            producentansvaret med principen att det är förorenaren som ska
            betala. Detta har varit vägledande ända sedan Olof Johansson deltog
            i klimatmötet i Rio. Det skifte i synsätt som regeringen aviserade,
            först i regeringsförklaringen och sedan igen den 7 maj, har redan
            skapat en osäkerhet hos de företag som tills nu har haft ansvaret
            för att bygga upp och utveckla systemet för insamling, hos de
            aktörer som arbetar med återvinning och som investerar i anläggningar
            som på ett miljösäkert och resurseffektivt sätt återvinner material
            och utvecklar nya tekniska lösningar och hos förpackningsindustrin,
            som tjänar på att minimera avfallsmängderna och göra dem enklare
            att sortera och återvinna. Inte minst skapar detta en osäkerhet
            hos kommunerna, som redan tyngs av ansvar för drift av skola,
            omsorg, bostadsplanering och annan teknisk verksamhet.
          </note>
          <note>
            Herr talman! Min tredje fråga handlade om hur olika aktörer ska
            involveras. Den rymmer hela frågans komplexitet. De ersättningssystem
            som ska ersätta dagens förpackningsavgifter och finansiera dagens
            materialåtervinning ska omförhandlas mellan 290 kommuner och 10
            000 producentföretag. Kommer de inte överens väntar segdragna
            förhandlingar och osäkerhet om när och hur kommuninvånarna ska
            kunna göra av med sina sopor och vara miljösmarta utan att behöva
            betala mer än de redan gör.
          </note>
          <note>
            Kommuner som redan är effektiva i sin insamling kommer att tvingas
            stå för notan för dem som av olika skäl inte kan eller vill medverka
            till en heltäckande insamling. De problem som finns, med nedskräpning,
            avstånd, tillgänglighet och överfulla containrar och kärl, kommer
            sannolikt att finnas kvar under väldigt lång tid framöver.
          </note>
          <note>
            Den nya förordningen, som nämndes tidigare, bereddes av Lena
            Ek och beslutades i augusti. Den syftade till att komma till rätta
            med detta, att höja målen och skärpa kraven. De som välkomnade
            detta och lovade att uppfylla målen kommer under lång tid att
            känna sig osäkra och därför avstå från att investera och utveckla
            verksamheten.
          </note>
          <note>
            Det ska vara lätt att göra rätt, men ett kommunalt ansvar skapar
            osäkerhet. Inte minst kommer människor med rätta att fråga sig
            varför olika fraktioner ska avlämnas på olika sätt på olika ställen
            i den kommun där man arbetar, i den kommun där man bor och i den
            kommun där man firar sin semester.
          </note>
          <note>
            Förutom att jag efterlyser svar på de tre ursprungliga frågorna
            undrar jag nu: Hur lång tid kommer det att ta innan vi återigen
            kommer att veta hur avfallet ska tas om hand och få en fungerande
            återvinning? Under tiden utreder nu regeringen och genomför sitt
            aviserade beställningsverk.
          </note>
          <note>
            Sedan centerledaren och miljöministern Olof Johansson reste till
            Rio och därefter introducerade producentansvaret som princip för
            hur vi ska nå målen har utvecklingen varit positiv. Ministern
            nämnde också detta.
          </note>
          <note>
            Vilken är nyttan för mig som kommuninvånare och målmedveten konsument
            med att förändra detta? Vad är det som säger att en spridning
            av ansvaret i 290 kommuner skulle göra det enklare för mig och
            mina grannar att göra rätt och orientera oss bland olika behållare
            i soprummet där hemma? Löser ett samlat ansvar problemet?
          </note>
          <note type="speaker">
            Anf. 5 Klimat- och miljöminister ÅSA ROMSON (MP):
          </note>
          <note>
            Herr talman! Det system vi har i dag är i många delar bra men
            långt ifrån perfekt, och det ger oss långt ifrån den resurseffektivitet
            i avfallshanteringen som vi skulle behöva. Sett med europeiska
            mått står Sverige och stampar. Vi har hög insamling av vissa fraktioner.
            Den är låg när det gäller plast, men den är högre när det gäller
            en del annat. Här behöver både mål och medel skärpas för att Sverige
            ska komma in i ett riktigt resurseffektivt samhälle, där vi också
            kan göra resurser av det som kallas för avfall.
          </note>
          <note>
            När det gäller hushållen är tröskeln till insamlingen en av de
            saker som diskuteras allra mest. Jag beundrar interpellantens
            förmåga att måla upp dagens situation med överfulla återvinningsstationer
            på för stora avstånd, där man ibland behöver biltransport för
            att kunna göra sig av med en viss typ av avfall, eller soppoliserna,
            som står och anmärker när en stekpanna går i metallåtervinningen
            för förpackningar, eftersom det inte är någon förpackning. Detta
            är problem som vi har att handskas med. Det är problem som vi,
            med ett starkt stöd från Sveriges kommuner, menar är lättare att
            lösa om insamlingen från just hushållen reformeras. Vi ska inte
            undanta producentansvaret – det kan vi vidareutveckla i många
            delar – men vi måste ta det till en ny nivå, där vi samarbetar.
            Redan i dag sker insamlingen av avfall på olika sätt i olika kommuner.
            Där blir det alltså ingen större skillnad om vi också säkerställer
            att kommunerna får huvudansvaret för insamlingen av förpackningar
            och returpapper.
          </note>
          <note>
            Regeringen avser att så snart som möjligt besluta om utredningen,
            som ska titta på de konkreta överföringsbitarna, och få regler
            på plats. Jag håller dock med interpellanten om att det i det
            skede då vi föreslår de exakta regelförändringarna, som Avfallsutredningen
            tyvärr aldrig riktigt kom fram till, är viktigt att också aktörerna
            – Sveriges kommuner, Avfall Sverige och de privata återvinningsaktörerna
            – får lämna synpunkter under färden och komma med remissvar för
            att det regelverk som sedan levereras från Regeringskansliet ska
            vara bra. Det måste ta vår svenska sophantering till en ny nivå.
          </note>
          <note>
            I dagsläget står Sverige och stampar. Vi är inte så bra som en
            del kan ­ ske tror, även om de senaste månadernas rapportering
            på tv nog har tagit bort en del av den aura som det svenska avfallshantering
            s systemet har haft.
          </note>
          <note>
            Det finns mycket att förbättra. Regeringen tar tag i de frågor
            som ligger framför oss, och vi tänker inte tumma på att ha högre
            ambitioner och högre mål för insamling och återvinning. Det är
            snarare så att Sverige måste trappa upp i de delarna. Här kan
            jag dela den oro interpellanten ger uttryck för när det gäller
            den överkapacitet som har bildats i de kommunala avfallsförbränningsstationerna,
            och det är därför vi har aviserat ett regelförtydligande när det
            gäller avfallshierarkin.
          </note>
          <note>
            Detta ska i flera mått också säkerställa att Sverige kan leverera
            en bättre avfallshantering som leder till en mer resurseffektiv
            ekonomi och samtidigt bygger både på principen att förorenaren
            betalar och på den enkla principen att människor måste få det
            enkelt att i sin vardag bidra till ett bra miljöansvar. Det är
            inte så att man ska behöva fundera jättemycket, veta massor och
            vara tekniskt kunnig för att klara av att sortera sopor, utan
            det ska man kunna göra ändå.
          </note>
          <note type="speaker">
            Anf. 6 OLA JOHANSSON (C):
          </note>
          <note>
            Herr talman! Man ska vara något kunnig i att tolka statistik
            om man ska kunna dra slutsatser av vad jämförelsen mellan olika
            länder i Europa säger. Jag hörde till exempel att man i Belgien
            räknar in PET-flaskor, som vi lämnar in som pant, i det underlag
            man beräknar utgör återvinningsbar plast.
          </note>
          <note>
            Det är bara ett exempel på hur komplicerat det är att jämföra
            olika länders återvinningsgrad – vi pratar om en insamling som
            vi under lång tid har byggt upp och lärt oss att beräkna här i
            Sverige och som vi jämför med länder som har ett mycket sämre
            utgångsläge. De har heller inte alls samma typ av förståelse och
            kunskap bland människor när det gäller hur man sorterar. Jag värjer
            mig alltså mot den typen av jämförelser, för de fungerar helt
            enkelt inte.
          </note>
          <note>
            Det som föreslås här är inte ett odelat ansvar, utan det är ett
            splittrat ansvar som är otydligt. Producenter och konsumenter
            kommer att få betala – men utan att kunna påverka prislappen.
            Ökade kostnader kommer att drabba hushållen när priset på varorna
            höjs eller när verksamheten i kommunal regi inte går ihop och
            skattebetalarna i stället får gå emellan och betala de merkostnader
            som blir. Med ett ansvar som är fördelat på 290 olika händer ökar
            risken för att kunskapen hos människor minskar, och då får vi
            ett avfall som – likt hur det är i Belgien – inte sorteras rätt
            och blir svårare att återvinna.
          </note>
          <note>
            På vilket sätt tror alltså ministern att den här plötsliga förändringen,
            från ett system hon själv erkänner fungerar bra, gör det enklare
            för människor att sortera och göra rätt? Det kan man fråga sig.
            Att dessutom exemplifiera med de problem kommunerna har när det
            gäller komposterbart avfall och grovsopor, och beskriva det som
            någonting som gör att den fungerande verksamheten med att samla
            in återvinningsbart material skulle vara ett dåligt exempel, är
            ju en nästan häpnadsväckande jämförelse att göra.
          </note>
          <note>
            Det är många kommuner som gör ett gott arbete för att sluta kretsloppen,
            minska användningen av gifter och ställa om till fossiloberoende
            transporter. Låt dem få fortsätta med det, men lämna ansvaret
            för förpackningarna till branschen!
          </note>
          <note type="speaker">
            Anf. 7 Klimat- och miljöminister ÅSA ROMSON (MP):
          </note>
          <note>
            Herr talman! Jag är glad att Ola Johansson på slutet nämner att
            det finns många kommuner som gör saker och ting bra.
          </note>
          <note>
            Det vi har sett där man har kunnat vidareutveckla avfallshanteringen
            på ett bra sätt är nämligen att det är kommunerna som tillsammans
            med privata entreprenörer – för det är en växelverkan och ett
            samarbete i de allra flesta delar av Sverige – har kunnat leverera
            tjänster som i väldigt stor utsträckning har underlättat för de
            enskilda. Det är ju vi enskilda i hushållen som ändå gör grovjobbet
            när det gäller om avfallet ska lämnas på ett så miljöbra sätt
            som möjligt, så att det kan tas om hand med hög återvinningsgrad
            och på ett miljöbra sätt.
          </note>
          <note>
            Det är för att vi har sett dessa initiativ från kommunerna –
            och för att vi hör att majoriteten av kommunerna verkligen önskar
            få ansvar för insamlingen också när det gäller förpackningar,
            för att kunna ta ett helhetsgrepp – vi gör detta, och det var
            också därför avfallsutredaren föreslog det i sitt betänkande.
            Jag värjer mig lite mot att Centerpartiet nu står och förfäktar
            att det är den konstigaste idé man skulle kunna ha, med tanke
            på de centerpartistiska kommuner som var väldigt glada när avfallsutredaren
            för några år sedan kom och pekade just på att kommunerna hade
            det här som en viktig del i sitt kretsloppsarbete.
          </note>
          <note>
            Jag är övertygad om att jag kommer att återkomma till kammaren
            och då bättre redogöra för detaljerna i det kommande regeringsuppdraget
            när det gäller vad utredaren kommer fram till för att vi ska förbättra
            och höja nivån i det svenska avfallsarbetet. Det är ändå en gemensam
            ambition vi har, och jag hoppas att vi delar den med Sveriges
            riksdag.
          </note>
          <note>
            Överläggningen var härmed avslutad.
          </note>
          <note>
            § 10 Svar på interpellation 2014/15:665 om skyddad skog
          </note>
          <note type="speaker">
            Anf. 8 Klimat- och miljöminister ÅSA ROMSON (MP):
          </note>
          <note>
            Herr talman! Vi fortsätter med en interpellation från Anders
            Forsberg, som har frågat mig hur stor skogsareal som regeringen
            menar att vi definitionsmässigt skyddar i dag och hur stor andel
            av Sveriges skogsareal som regeringen anser att vi behöver avsätta
            genom formella och frivilliga skydd.
          </note>
          <note>
            Statistiska centralbyrån har i maj 2015 redovisat statistik om
            skyddade områden i Sverige per den sista december 2014. Av redovisningen
            framgår att 3,7 procent av den produktiva skogsmarken har ett
            långsiktigt skydd enligt miljöbalken. Jag har ingen annan uppfattning
            i den frågan.
          </note>
          <note>
            Till detta kommer områden där det långsiktiga skyddet är säkrat
            men där länsstyrelsernas beslutsprocess ännu inte är slutförd.
            Det finns ca 400 öppna ärenden hos länsstyrelserna om bildande
            av naturreservat där mark ­ ersättningsfrågan är helt löst men
            där det återstår att fatta ett formellt beslut om inrättande av
            reservat och genomföra de praktiska åtgärder som behövs i form
            av gränsmarkering och skyltning. Därutöver finns 0,1 procent pro
            ­ duktiv skogsmark i ett tidsbegränsat skydd som naturvårdsavtal.
          </note>
          <note>
            Totalt uppskattas att ca 5 procent av den produktiva skogsmarken
            i dag har eller i närtid kommer att få ett formellt skydd. Utöver
            de formellt skyddade områdena avsätter skogsbruket på frivillig
            basis ca 5 procent av den produktiva skogsmarken.
          </note>
          <note>
            Det finns ytterligare värdefulla skogar som behöver skydd. Naturvårdsverket
            har redovisat att de kända arealerna omfattar ca 880 000 hektar
            produktiv skogsmark nedanför den fjällnära gränsen. Den exakta
            arealen av oskyddade värdekärnor är okänd, men Naturvårdsverket
            bedömer att den totalt kan uppgå till 1,3 – 1,5 miljoner hektar
            produktiv skogsmark nedanför den fjällnära gränsen. Det är i dag
            inte klarlagt i vilken grad de frivilligt avsatta områdena omfattar
            dessa områden.
          </note>
          <note>
            Regeringen har en tydlig ambition att skyddsvärda skogar inte
            ska avverkas utan bevaras antingen genom formellt skydd eller
            frivilliga avsättningar. Stora ansträngningar bör göras av såväl
            staten som skogsbruket för att skyddsvärda skogar inte ska avverkas.
            Skydd av värdefulla skogar är en prioriterad fråga för regeringen
            för att uppnå miljökvalitetsmålen och bevara den biologiska mångfalden.
          </note>
          <note>
            Regeringen föreslår därför i vårändringsbudgeten att anslagen
            till Naturvårdsverket att använda för skydd av värdefulla områden
            ökas med 250 miljoner kronor under 2015. Från och med 2016 aviserar
            regeringen i vårpropositionen en ökning med 590 miljoner kronor.
            Därutöver aviseras en ökning av Skogsstyrelsens anslag med 100
            miljoner kronor för skydd av skog från och med 2016 och framåt.
          </note>
          <note type="speaker">
            Anf. 9 ANDERS FORSBERG (SD):
          </note>
          <note>
            Herr talman! Jag tackar miljöministern för svaret, och jag får
            be att önska henne välkommen tillbaka efter att kanske ha firat
            midsommar – en traditionell, svensk högtid som är en omistlig
            del av vårt svenska kulturarv.
          </note>
          <note>
            Nåväl, låt oss diskutera interpellationen! Den handlar om hur
            regering ­ en ser på arealen skyddad skog i Sverige och om hur
            det kommer sig att det tycks råda en begreppsförvirring kring
            hur vi räknar skyddade arealer – det vill säga det faktum att
            Sverige verkar använda en alldeles unik, egen definition av vad
            som är skyddad skog, eftersom vi inte tar med de skogsklädda impedimenten.
          </note>
          <note>
            Lite fakta först: Vi i Sverige har historiskt sett aldrig haft
            så mycket skog. Vi har över 3 000 miljoner kubikmeter skog. Inte
            en enda art har utrota t s i Sverige under de senaste åren. Historiskt
            sett, fram till för ungefär hundra år sedan, bedrev vi ett skogsbruk
            som höll på att ta kål på den sven ­ ska skogen, men nu växer
            skogarna som aldrig förr. Skogen är en viktig del för Sveriges
            byggindustri, som bygger med den klimatsmarta råvaran trä. Det
            är en förnybar råvara där ungskogarna kan lagra koldioxid och
            verka för det goda klimatmålet. Skogsbruket bidrar också till
            sysselsättning och en levande landsbygd, och stora arealer har
            redan avsatts frivilligt.
          </note>
          <note>
            Låt oss då kolla! Vi kan framför allt fastslå ganska klart att
            Statistiska centralbyrån inte är någon expertmyndighet när det
            kommer till skog. De är väldigt duktiga på mycket, men det verkar
            naturligare att fråga Skogsstyrelsen. Läser man statistiken från
            Skogsstyrelsen ser man att 25 procent av skogsmarken i dag är
            undantagen från skogsbruk. Man räknar med formella avsättningar
            på 7 procent, och man räknar med frivilliga avsättningar på ca
            4 procent. Dessutom har vi de generella hänsynen, där de senaste
            resultaten visar att ungefär 6 procent av skogsmarken är undantag.
          </note>
          <note>
            Utöver det är 14 procent av skogsmarken skyddad enligt skogsvårdslagen.
            Det är den så kallade improduktiva skogen, alltså bergknallar,
            mossar och vad det än må vara. Där får man inte avverka.
          </note>
          <note>
            Skulle man räkna på det här viset, en ganska enkel matematik,
            är vi uppe i 31 procent skyddad skog i Sverige. Det tycker jag
            är positivt, och jag hoppas att miljöministern också upplever
            det som positivt. När miljöministern nämner de formella avsättningarna
            som 3,7 procent skulle jag, utan att veta, misstänka att det kanske
            talas om just den icke-fjällnära skogen.
          </note>
          <note>
            Dessutom är det ganska märkligt att vi i Sverige använder en
            egen definition av skyddad skogsmark. Skulle man jämföra med många
            andra länder som använder FAO:s definition inkluderar man även
            mark som vi skulle kalla för parker.
          </note>
          <note>
            Vidare kan man resonera kring formuleringen ”långsiktigt skydd
            enligt miljöbalken”. Jag uppfattar miljöministerns svar som att
            skogen inte är skyddad genom att staten de facto eller i princip
            inte har tagit över marken. Det är nästan ett rent socialistiskt
            tänk, ett resonemang som tyder på ett lågt förtroende för landets
            330 000 skogsägare och för de certifieringsorgan som till exempel
            stadgar att nyckelbiotoper inte får avverkas av en skogsägare
            som är certifierad.
          </note>
          <note>
            Diskussionen är väldigt enkelspårig, för summan av den skyddade
            marken måste väl ha en betydelse för den biologiska mångfalden?
            Skulle vi då räkna in all den skyddade skogsmarken så skulle vi
            kunna få en bättre grund för analysen, kan jag tycka.
          </note>
          <note>
            Egentligen måste man ställa sig ett antal frågor. Vilken typ
            av skog tycker miljöministern ska skyddas för att vi ska nå målen
            för den biologiska mångfalden? I dag stirrar sig regeringen blind
            på den produktiva skogsmarken, men alla de frivilliga avsättningarna
            då, den generella hänsynen, de skogsklädda impedimenten som sumpmark,
            bergknallar och annan mark som inte lämpar sig för skogsbruk?
            Varför duger inte det åt miljöministern?
          </note>
          <note type="speaker">
            Anf. 10 Klimat- och miljöminister ÅSA ROMSON (MP):
          </note>
          <note>
            Herr talman! Tack för en debatt som handlar om kärnan i miljömålet
            kring biologisk mångfald!
          </note>
          <note>
            Sverige är ett rikt skogsland, ett skogsland där våra näringar
            har byggts på skogsbruk, där vår försörjning och vår värme i bostäderna
            har byggt på skogen men också där vår biologiska mångfald bygger
            på levande skogar.
          </note>
          <note>
            Det var en faktafråga som riksdagsledamoten Anders Forsberg ställde,
            alltså hur mycket skyddad mark regeringen anser att vi har. Jag
            svarade med den statistik som är den officiella, det vill säga
            från Statistiska centralbyrån.
          </note>
          <note>
            5 procent av den produktiva skogsmarken är, eller kommer inom
            närtid att bli, skyddad genom ett formellt skydd. Det beror också
            väldigt mycket på om sådana resurser avsätts för att formellt
            kunna skydda skog och faktiskt ersätta markägare, och de resurserna
            har under de senaste åren varit knappa. Jag är ändå glad att den
            här regeringen som satsar på miljöarbete också säkerställer att
            ett gott miljöarbete i skogen handlar om att man ska kunna ersätta
            de skogsägare där man får inrättat naturreservat och fler delar
            av formellt skydd.
          </note>
          <note>
            Detta innebär att med 250 extra miljoner redan i år och 590 extra
            miljoner som jag aviserade för de kommande åren i ramen kommer
            detta formella skydd också att verkligen kunna genomarbetas. Trots
            den budget som Sverigedemokraterna valde att rösta på genomför
            vi alltså nu sådana insatser, just för att markägare ska kunna
            få ersättning enligt lagen för ett formellt skydd.
          </note>
          <note>
            5 procent av den produktiva skogsmarken är alltså skyddad, 5
            procent beräknar man finns i de frivilliga avsättningarna. Det
            är bra, men vi har alltså kring en miljon hektar produktiv skogsmark
            som Naturvårdsverket bedömer skulle behöva skydd, eftersom det
            är värdefull skog.
          </note>
          <note>
            Det är här vi pratar om miljömålen. Det är värdefulla skogar
            ur ett bio ­ logiskt perspektiv som vi behöver skydda för framtiden,
            därför att det är de som ger liv till skogen. Det är i skogsmarker
            där man av olika naturliga händelser helt enkelt har en riktigt
            produktiv miljö som de olika arterna får sin näring.
          </note>
          <note>
            Allt är inte frid och fröjd när det gäller miljömålet om biologisk
            mångfald. Vi ser i Artdatabanken, som nu är de som redogör för
            situationen, att vi har närmare 4 000 arter som på olika sätt
            är hotade i Sverige. Bara för att ingen art har konstaterats utrotad
            de senaste åren betyder inte det att framtiden är ljus. Den är
            snarare ganska mörk. Inte minst med tanke på klimatförändringarna
            är det flera av arterna i det svenska skogslandskapet som kommer
            att få problem.
          </note>
          <note>
            Vi behöver fortsätta att skydda värdefull skog i Sverige för
            att möjliggöra levande skogar som är levande ur alla de aspekter
            som vårt samhälle i dag kräver, både av rekreationsskäl som jakt
            och bärplockning och för skogsindustrin och produktiva skäl. Vi
            gör väldigt mycket nyttiga saker av den svenska skogen, och jag
            och regeringen vill verka för det ska kunna göras på ett hållbart
            och levande sätt också i framtiden.
          </note>
          <note>
            Herr talman! Den särskilda diskussionen om att det inte skulle
            vara meningsfullt att räkna improduktiv skog handlar bara om en
            statistikuppgift. Jag har inga problem med att räkna in den improduktiva
            skogsmarken och säga att skyddet är 7 procent. Men vad vill då
            riksdagsledamoten komma till i sin fråga? Tycker inte Anders Forsberg
            att mer skog behöver skyddas i Sverige? Är allt frid och fröjd
            när det gäller den biologiska mångfalden? Ska inte markägare få
            betalt när staten går in och formellt skyddar områden?
          </note>
          <note type="speaker">
            Anf. 11 ANDERS FORSBERG (SD):
          </note>
          <note>
            Herr talman! Tack för svaret, miljöministern! Tack också för
            frågan – jag återkommer till svaret på den.
          </note>
          <note>
            I en tågkampanj från Naturskyddsföreningen för några år sedan
            kunde man följa sagofiguren Nils Holgersson när han flög på en
            ny resa genom Sverige. I den kampanjen talade man om att det inte
            gick att känna igen sig, för nu fanns det bara hyggen och skog
            överallt.
          </note>
          <note>
            Det är ungefär som om skogen var orörd på Selma Lagerlöfs tid
            för 200 år sedan. Men då fanns det ett kalhugget Småland, ett
            Västergötland bestående av ljunghedar och ett Bergslagen med bruksorter
            och järnframställning som hade satt sina tydliga spår. I norra
            Sverige hade baggböleriet skövlat den skog som inte bruken hade
            tagit. Men den insikten kanske inte skapar några nya sagor.
          </note>
          <note>
            En annan myt är att miljön i skogen skulle bli sämre och sämre.
            Följer man Riksskogstaxeringen ger den vid handen att till exempel
            miljötillståndet blir bättre än redan högt ställda förväntningar.
            Alla med ett sant skogligt miljöintresse borde glädjas åt detta.
            Men om det blir bättre kanske Miljöpartiets livsluft inte längre
            existerar. Skulle det vara ett problem om miljön visar sig bli
            bättre?
          </note>
          <note>
            Vad vill regeringen? Jag läser i regeringens politiska inriktning
            att man vill att fler naturskogar ska skyddas och att naturvårdshänsynen
            ska öka i den brukade skogen. Regeringen vill kraftigt öka anslagen
            till skydd av värdefull natur. Dessutom har regeringen lovat en
            översyn av skogsvårdslagen där miljökraven ska skärpas.
          </note>
          <note>
            I den skogliga debatten kanske det här mest exemplifieras av
            myndigheten Naturvårdsverkets uppfattning att det moderna skogsbruket
            är den största utmaningen för biologisk mångfald.
          </note>
          <note>
            Har man en sådan verklighetsuppfattning är jag orolig, och därför
            är det inte underligt att det kommer att ställas krav på en ändrad
            skogspolitik. Faktum är att vi har ett antal faktorer som visar
            en positiv trend de senaste 20 åren. Jag tror att även miljöministern
            kan hålla med om det.
          </note>
          <note>
            Statistiken visar att mängden död ved ökar. Antalet gamla träd
            och gro ­ va lövträd ökar. Man visar också att hälften av alla
            skogslevande, rödlistade arter är beroende av död ved, och den
            döda veden har ökat framför allt efter 1990 med den nya skogsvårdslagen.
          </note>
          <note>
            Om man tolkar ovanstående är det kanske så att situationen faktiskt
            håller på att bli bättre.
          </note>
          <note>
            Utöver detta har Skogsstyrelsen visat att antalet hänsynsytor
            som skogsägarna frivilligt sparat är större än man tidigare trott
            – 8 procent mot tidigare 3 procent. Och som vi sa förut: Skogen
            växer mer än någonsin. Det finns en bred politisk samsyn i och
            med att skogsprodukter är viktiga i omställningen mot ett hållbart
            samhälle. Det verkar dock finnas en okunnighet och en likgiltighet
            i samhället inför de konsekvenser som just dessa beslut kan ha
            för enskilda skogsägare.
          </note>
          <note>
            Jag är glad att Åsa Romson ställer frågorna till mig. Hur mycket
            ska vi skydda i Sverige? Den tes jag vill driva, och framför allt
            tror jag att skogsägarna själva anser det, är att vi skyddar en
            väldigt stor areal i dag i Sverige. Man kanske också måste fundera
            på vilka de viktigaste prioriteringarna är. Vad är det vi kan
            prioritera, och vilka åtgärder kan vi lägga på andra delar?
          </note>
          <note>
            Miljöministern nämner rödlistade arter. Vi kan se att man till
            exempel har plockat in brunbjörn i Artdatabankens rödlistningar.
            Jag tror inte att någon människa i den här salen eller någon annanstans
            tror att björnen kommer att bli utrotad från Sverige inom de närmaste
            100 åren.
          </note>
          <note>
            Det vore som sagt intressant att höra en ytterligare utveckling
            av vad miljömini stern anser vara nog. Är det denn a en miljon
            hektar som vi ska komma åt med produktiv skogsmark?
          </note>
          <note type="speaker">
            Anf. 12 Klimat- och miljöminister ÅSA ROMSON (MP):
          </note>
          <note>
            Herr talman! Tack för en debatt om kärnvärdena i hur vi ser på
            den svenska skogen. Jag anser att vi har en stor samsyn i riksdagen
            om att vi ska både bevara de höga naturvärdena i den svenska skogen
            och bedriva ett långsiktigt hållbart skogsbruk som är oerhört
            viktig t för vår ekonomi och för landsbygdsnäringarna.
          </note>
          <note>
            Jag menar att dessa är förenliga, men bar a om vi vågar ta varje
            steg mot att också modernisera synen på hur ett skogsbruk kan
            bedrivas på bästa möjliga sätt utifrån miljöhänsyn. Ny kunskap
            kommer in. Det är därför inte konstigt att man tittar på frågorna.
            Det har också Skogsstyrelsen gjort.
          </note>
          <note>
            Framför allt skogsägarna själva har i allt större utsträckning
            börjat efterfråga bruksmetoder och finlemmad kunskap om avverkning,
            inte minst för att få högre värde på den avverkade skogen. Den
            skog som är bra för timmervärdet ska avverkas medan annan skog
            får stå orörd. Där kommer andra värden att växa till. Inte minst
            ser vi att turist- och rekreationsvärdena ökar starkt. I alla
            ekonomiska kalkyler är det de värdena som kommer att öka mycket.
            Jaktintressena är starka. Det gäller även bär- och svampplockning.
            Det gäller också rent rekreationsmässigt.
          </note>
          <note>
            Det blir allt tydligare att även i fråga om folkhälsan har naturen
            och skogen ett starkt värde. Där kommer regeringens särskilda
            satsningar på att stärka närnaturområden att spela in. Med en
            allt större del av befolkningen som bor i städer finns det ett
            starkt behov av att säkerställa att den gröna infrastrukturen
            kommer med.
          </note>
          <note>
            Men det var inte detta interpellanten frågade om. Frågan handlade
            om hur mycket formellt och informellt skydd det finns för den
            svenska skogen. Varför finns det informella skyddet?
          </note>
          <note>
            Med ett starkt produktionsintresse i svenska skogen har det vuxit
            fram ett oerhört behov av att tydliggöra områden där det inte
            finns produktionsskog. Kan det vara andra produktionsmetoder i
            skogen? I förlängningen finns långsiktiga och miljövänliga produktionsmetoder.
            Om vi når så långt behövs inga formellt avsatta områden över huvud
            taget. Men dagens produktionssätt i skogen bygger på att värdekärnor
            bevaras. Det bygger på att vi har formella och informella avsättningar
            av områden där det inte ska råda normalt skogsbruk. Det är det
            som gör det möjligt för arterna i den skogen att berika övriga
            skogsområden.
          </note>
          <note>
            Det är dagens skogsbruksmetoder som gör att kraven på det formella
            och informella skyddet av skogsområden är så starkt.
          </note>
          <note>
            Jag har som minister ingen annan uppfattning än Naturvårdsverkets
            redovisning, som omfattar ca 880 000 hektar produktiv skogsmark
            nedanför den fjällnära gränsen som har behov av skydd. Jag är
            också angelägen om att de 400 öppna ärenden om skydd för skog
            som finns på länsstyrelsen ska få ett formellt avslut så att de
            skogsägarna får betalt för intrånget som det ytterligare formella
            skyddet betyder. Det är viktigt för att miljömålet Biologisk mångfald
            ska kunna uppnås. Det var också därför viktigt för regeringen
            att höja anslagen för skydd av skog i budgeten.
          </note>
          <note>
            Det behövs ett skogsbruk som genererar avkastning i form av näringsprodukter
            – som Sverige av tradition har – och samtidigt säkerställer den
            långsiktiga hållbarheten i skogen.
          </note>
          <note type="speaker">
            Anf. 13 ANDERS FORSBERG (SD):
          </note>
          <note>
            Herr talman! Jag tackar för att vi i alla fall har en samsyn
            när det gäller skogsbruket och hur viktigt det är för landsbygden
            och industrin.
          </note>
          <note>
            Miljömålet Levande skogar är ett bra exempel på bristerna i det
            miljömålskoncept som Sverige arbetar efter. Det sattes upp ett
            antal delmål 1999 i fråga om hård död ved, formellt och frivilligt
            skydd, mer gammal skog och mer äldre lövrik skog. Alla målen är
            uppnådda. Men de mer omfattande och för samhället mer kostsamma
            insatserna i form av reservat, frivilliga avsättningar och så
            vidare görs och fortsätter att göras, men man har ändå inte nått
            målen.
          </note>
          <note>
            Låt oss titta på det så kallade generationsmålet till 2020. Med
            de kriterier som har satts upp för målet Levande skogar kommer
            målet inte att nås – inte ens om allt skogsbruk upphör i morgon.
            Även om all mänsklig verksamhet försvann i morgon från Sveriges
            yta skulle vi fortfarande inte nå miljömålen. Det är ett grundfel
            som måste tas med. Det här är kanske inte miljöministerns fulla
            ansvar, utan det finns faktiskt ett antal andra partier som behöver
            ta sig i kragen.
          </note>
          <note>
            Vi kan också diskutera att vi har så olika syn på skogsbruket
            och skogen som resurs. Vi sverigedemokrater anser att skogsbruket
            ska utgöra ett långsiktigt brukande. Vi förlitar oss på de kunskaper
            och erfarenheter som skogsbrukarna har. Vi anser att man inte
            behöver detaljreglera alltför mycket. Det är viktigare att behålla
            den välfungerande dialogen och inte låta miljömålen bli alltför
            dominerande.
          </note>
          <note>
            För oss är det viktigt med frihet under ansvar. Skogen är en
            fantastisk resurs som levererar många livsnödvändiga ekosystemtjänster,
            till exempel träråvara, bioenergi, naturupplevelser, livsmedel.
            Det är en resurs som ska byggas långsiktigt och ansvarsfullt.
            Det är en resurs som är en förutsättning för att många svenskar
            ska kunna bo, verka och leva på landsbygden.
          </note>
          <note type="speaker">
            Anf. 14 Klimat- och miljöminister ÅSA ROMSON (MP):
          </note>
          <note>
            Herr talman! Jag tackar för meningsutbytet om hur vi kan se på
            behovet av att skydda värdefulla skogar i Sverige.
          </note>
          <note>
            Det är tråkigt att Sverigedemokraterna uppenbarligen inte instämmer
            i miljömålet Levande skogar, ett miljömål som de flesta svenskar
            anser vara ett viktigt och bra mål.
          </note>
          <note>
            Sverige är ett skogsland. Utan levande skogar kan man verkligen
            fråga sig hur landet ska utvecklas också i en hållbar riktning.
          </note>
          <note>
            Det är också tråkigt att man från Sverigedemokraternas sida indikerar
            att man inte ser något behov av ytterligare skydd av värdefulla
            skogar, trots att Naturvårdsverket tydligt pekar på att nästan
            1 miljon hektar behöver ytterligare skydd. Man säger också nej
            till den satsning som regeringen gör för att skogsägarna ska få
            betalt när naturreservat inrättas.
          </note>
          <note>
            Jag delar däremot interpellantens syn på att skogen ur näringssynpunkt
            är en värdefull resurs för hela Sverige. Det gäller också rekreation,
            livskvalitet och att hela Sverige kan leva. Vi ska vårda och värna
            den resursen, och det ska vi göra med de bästa metoderna vi har.
            Med dagens skogsbruk finns en balans i att skydda områden där
            den värdefullaste skogen finns för att ge livsnerv till hela skogslandskapet.
            I andra områden finns produktivt skogsbruk, som ska utövas hänsynsfullt
            och med långsiktig miljöhänsyn för ögonen. Men utan de skyddade
            skogarna kommer miljömålet Levande skogar inte att uppfyllas.
            Jag hoppas nå en samsyn i riksdagen om att genomföra det miljömålet.
          </note>
          <note>
            Överläggningen var härmed avslutad.
          </note>
          <note>
            § 11 Svar på interpellation 2014/15:681 om stöd till de småskaliga
            vattenkraftverken i Sverige
          </note>
          <note type="speaker">
            Anf. 15 Klimat- och miljöminister ÅSA ROMSON (MP):
          </note>
          <note>
            Herr talman! Sten Bergheden har frågat mig om jag kommer att
            ta upp frågan om stöd till de småskaliga vattenkraftverken i Sverige
            i mina samtal med de ansvariga myndigheterna, vad jag avser att
            göra för att rädda de småskaliga vattenkraftverken på landsbygden
            och om det, enligt mig, är rimligt att när vi behöver mer miljövänlig
            el tvinga fram en nedläggning av fungerande småskalig vattenkraftsproduktion
            trots att den har pågått i flera generationer.
          </note>
          <note>
            Herr talman! Inledningsvis vill jag konstatera att i många av
            Sveriges strömmande vattendrag finns dammar och vattenkraftverk
            från olika tids ­ åldrar med olika höga kulturvärden som påverkar
            de akvatiska ekosystemen. Särskilt vandrande fisk och andra arter
            hindras i sin utbredning om inte miljöanpassningar av kraftverken
            finns och fungerar. Jag konstaterar också att det för anläggande
            och drift av dammar och kraftverk krävs tillstånd.
          </note>
          <note>
            Jag förutsätter att Sten Bergheden och jag är överens om att
            vattenverksamhet även fortsättningsvis som huvudr egel ska vara
            tillståndspliktig .
          </note>
          <note>
            Av miljöbalken följer en skyldighet för tillsynsmyndigheten att
            utöva tillsyn över de verksamheter som omfattas av tillsynsansvaret.
            Länsstyrelsen ansvarar som huvudregel för tillsynen över vattenverksamheter
            och ska därmed se till att sådana verksamheter inom länet bedrivs
            på ett sätt som är förenligt med miljöbalkens bestämmelser. Om
            en tillståndspliktig verksamhet bedrivs utan tillstånd är det
            tillsynsmyndighetens ansvar att se till att rättelse sker.
          </note>
          <note>
            Jag har dock uppfattat att olika länsstyrelser i kontakterna
            med småskaliga vattenkraftsägare arbetat på olika sätt i dialogen
            kring prövningarna. Jag avser därför i den komm unikation som
            Miljö- och energi departementet har med länsstyrelserna att uppmuntra
            länsstyrelserna att utbyta erfarenheter om tillsynsarbetet och
            dialogen med ägare till småskalig vattenkraft.
          </note>
          <note>
            Jag vill tydliggöra att regeringen inte har någon avsikt att
            fatta beslut som innebär införan de av generella förbud mot vare
            sig småskalig eller storskalig vattenkraft i Sverige. Vattenkraften
            utgör en stor del av Sveriges förnybara energiproduktion och har
            när det gäller stora och medelstora kraftverk en avgörande roll
            i kraftsystemet som regler- och balanskraft.
          </note>
          <note>
            Det är dock viktigt att framhålla att fysisk påverkan i vattendrag
            från vattenverksamheter av vattenmyndigheterna har identifierats
            som ett stort problem för Sverige i förhållande till de kvalitetskrav
            om god ekologisk status och god ekologisk potential som följer
            av EU:s vattendirektiv. Påverkan på naturmiljön från vattenverksamheter
            utgör även ett problem i förhållande till förutsättningarna att
            nå miljökvalitetsmålen Levande sjöar och vattendrag samt Ett rikt
            växt- och djurliv. Miljömålen omfattar även bevarande av kulturmiljövärden,
            och många småskaliga vattenkraftverk kan finnas i eller utgöra
            en väsentlig del av kulturhistoriskt värdefulla miljöer. Det stora
            flertalet vattenverksamheter, såsom bland annat dammar och markavvattningar,
            har inte prövats mot miljöbalken utan endast enligt 1918 års vattenlag
            eller än äldre bestämmelser.
          </note>
          <note>
            Vattenkraften byggdes ut under en tid när miljökraven inte var
            de ­ samma som i dag. Det har i huvudsak inte genomförts några
            miljöanpas ­ sande åtgärder under den tid som anläggningarna varit
            i drift. Samtidigt är vattenkraften viktig i omställningen till
            ett helt förnybart energisystem och därmed miljökvalitetsmålet
            Begränsad klimatpåverkan. En framtida regle ­ ring behöver se
            till att vi ökar takten för att anpassa vattenkraften till miljökraven
            och att vi når de av riksdagen fastställda miljökvalitetsmålen
            samt de målsättningar som finns inom energi- och klimatpolitiken.
            Det fortsatta arbetet måste samtidig t präglas av en flexibilitet
            för att möjliggöra avvägningar mellan olika intressen som till
            exempel fiskvandring men också värnande av kulturmiljöintressen.
          </note>
          <note>
            Jag vill därför se en lösning som kombinerar en klimatvänlig
            kraftproduktion med miljöanpassade åtgärder som fungerar.
          </note>
          <note type="speaker">
            Anf. 16 STEN BERGHEDEN (M):
          </note>
          <note>
            Herr talman! Tack, ministern för svaret, även om jag saknade
            svar på mina frågor! Det var kanske mer en redogörelse för hur
            ministern ser på vattensituationen och hur man ska jobba vidare
            med den här frågan.
          </note>
          <note>
            Jag tycker att det är en allvarlig situation. Vi har en mängd
            olika vatten ­ kraftsägare runt om i landet som i dag är oerhört
            oroliga för den situation som nu innebär att man ska begära en
            ny prövning av tillstånden. Detta kommer att äventyra det för
            många. Det kommer att göra att många tvingas lägga ned. Andra
            har inte råd att göra den nya prövningen utan står inför ett läge
            där man måste avveckla under tvång.
          </note>
          <note>
            Vi har ca 2 000 småskaliga vattenkraftverk i drift i Sverige.
            Där produceras ca 4,3 terawattimmar per år. Nyligen har länsstyrelserna
            gjort en bedömning som medfört att många vattenkraftsägare tvingas
            söka nytt tillstånd för sina anläggningar trots att dessa varit
            i drift sedan många år tillbaka. Kostnaderna är dessutom höga.
            De kan uppgå till över 1 miljon kronor. Många av de här kraftverken
            har varit i gång i olika skepnader, i olika kvarnar och annat,
            sedan 1500-talet eller 1600-talet. Det här är ingenting som behöver
            inträffa nu eller på dagen för att rätta till eller förändra de
            här delarna. Dessa har man redan använt för att kunna bedriva
            landsbygdsföretag och kunna försörja sig på landsbygden.
          </note>
          <note>
            Dessutom är det av ett stort kulturvärde för landet att vi har
            kvar dem. Det är många, både hembygdsföreningar och andra, som
            jobbar för att kunna utveckla dem så att de går vidare. Det är
            många människor som fortfarande livnär sig på dem och har sågverk,
            kvarnar och annat ute på landsbygden.
          </note>
          <note>
            Vi moderater vill hitta en bra lösning för den småskaliga vattenkraftsproduktionen.
            Vi vill att den ska kunna leva vidare och även i framtiden skapa
            jobb ute på landsbygden. Samtidigt vill samhället producera mer
            miljövänlig el. Att då införa nya krav, på någonting som redan
            finns, som är så extrema att man i värsta fall tvingas lägga ned
            eller stå r inför stora kostnader som man inte klarar av är helt
            orimligt.
          </note>
          <note>
            Då måste jag upprepa de frågor jag ställde i min interpellation
            till ministern. Jag lyssnade också på den interpellationsdebatt
            som ministern var med i den 5 juni. Även där framhöll ministern
            att man skulle ha en dialog med de berörda länsstyrelserna om
            hur man jobbar vidare med detta.
          </note>
          <note>
            Vi måste komma ihåg att vi äger den här frågan i riksdagen, och
            det är regeringen som är ytterst ansvarig för vilken väg vi väljer
            när vi går vidare i frågan. Vi kan inte skylla på myndigheter.
            Vi kan inte skylla på verk. Det är våra lagar och regler som vi
            i så fall kan justera och ändra för att tillmötesgå och rätta
            till detta.
          </note>
          <note>
            Har ministern haft en dialog med länsstyrelserna? I så fall undrar
            jag: Vad har resultatet blivit? Jag har inte märkt av något än
            i de kontakter jag har med kraftägarna. Vad avser ministern konkret
            att göra för den miljövänliga småskaliga elkraftsproduktionen
            på landsbygden, så att den verkligen kan fortleva?
          </note>
          <note>
            Att man bevarar vattnet och alltihop har ministern redogjort
            för. Men hur ser ministern på själva vattenkraftverken? Hur ska
            de kunna leva vidare i den miljön och kunna behållas ute på landsbygden?
            Är det rimligt med kostnaderna för nyprövning, som kan gå uppemot
            1 miljon? Är det rimligt för en enskild fastighetsägare i de här
            lägena att stå för hela den kostnaden, som man har kommit på nu
            i efterhand? Har ministern en vilja att lyssna in de småskaliga
            kraftägarna? Har man en vilja att lyssna in de oroliga människorna
            ute på landsbygden när det gäller den här frågan? Och har man
            en vilja att bevara det svenska kulturarvet när det gäller de
            småskaliga elkraftverken?
          </note>
          <note type="speaker">
            Anf. 17 Klimat- och miljöminister ÅSA ROMSON (MP):
          </note>
          <note>
            Herr talman! Jag är glad att interpellanten hänvisade till en
            tidigare interpellationsdebatt där vi hade för avsikt att debattera
            det här i sin helhet kring de småskaliga vattenkraftsverksamheterna.
          </note>
          <note>
            Herr talman! Man ska skilja på två olika processer som pågår.
            Den ena handlar om länsstyrelsernas tillsynsverksamhet, som sker
            löpande och som, som jag sa i interpellationssvaret, måste ske
            enligt lagkraven, dikterade av denna riksdag, som handlar om att
            säkerställa att vattenverksamheter bedrivs enligt tillstånd. Grunden
            för det är att det ska finnas ett tillstånd. Och grunden till
            att det inte anses finnas ett tillstånd för en del av de riktigt
            gamla småskaliga vattenkraftsverksamheterna i Sverige i dag är
            just att de inte har kommit till på ett sådant sätt att man med
            den nuvarande, moderna, lagstiftningen ser att det är att jämföra
            med ett tillstånd.
          </note>
          <note>
            Man behöver helt enkelt se till att det blir tillstånd för den
            typen av verksamhet, och det är tillsynsmyndighetens ansvar att
            vägleda så att processen blir sådan att man bedriver verksamhet
            enligt til lstånd, enligt lagar och regle r som är beställda och
            beslutade av denna riksdag.
          </note>
          <note>
            Jag tror att riksdagsledamoten och jag kan vara överens så långt:
            Lagar och regler ska följas. Det betyder att huvudprincipen är
            att man har tillstånd för vattenverksamhet av det här slaget.
          </note>
          <note>
            Den andra processen handlar om att det finns förslag från Vattenverksamhetsutredningen.
            Det var en utredning som särskilt tittade på hela vattenkraften,
            framför allt i förhållande till miljömålen om rikt växt- och djurliv
            och strömmande vatten, där vi ser att vi har ett av våra biologiska
            problem i Sverige.
          </note>
          <note>
            Vi har inrättat vattenkraftverk som är byggda under en tid när
            den miljöhänsyn som vi vill se i vattendragen i dag inte var för
            ögonen. Samtidigt vet vi att det finns bra tekniker för att säkerställa
            att man kan bedriva vattenkraftsverksamhet och säkerställa möjligheterna
            för vandrande fisk , till exempel. Det handlar om att man inte
            skär av och att man inte omöjliggör för den stora och utbredda
            aktiviteten sportfiske, till exempel. Det handlar också om husbehovsfiske
            som bedrivs i dag i Sverige. Det ska inte försämras utan snarare
            förbättras och kunna utvecklas.
          </note>
          <note>
            Det handlar om att se de här sakerna. Det gör att vi också har
            en pågående process. Den förra regeringen initierade en viktig
            utredning , som nu har lagts på den här regeringens bord. Och
            ett omfattande remissarbete sedan i höstas är under beredning.
          </note>
          <note>
            Detta ska inte sammanblandas. Frågan om de småskaliga vattenkraftsägarna,
            som Sten Bergheden diskuterar här, handlar just om dem som har
            hamnat i kläm i fråga om att det har ansetts att de inte har tillstånd.
            Det är tillsynsmyndighetens, länsstyrelsens, plikt att vägleda
            i den processen.
          </note>
          <note>
            Den dialog som Miljö- och energidepartementet har med länsstyrelserna
            är löpande. Vi avser att säkerställa att de tittar på goda exempel
            från länsstyrelser som har haft en dialog med småskaliga vattenkraftsägare.
            Det handlar om information om: Vad betyder nyprövningen? Hur kan
            man göra det här på bästa möjliga sätt? På vilket sätt kan man
            vägleda?
          </note>
          <note>
            Precis som interpellanten påpekar kan det vara enskilda personer
            och små företag som sedan länge driver historiska vattenkraftverk.
            Jag är övertygad om att det behövs en annan vägledning från myndigheterna
            än om man hanterar detta i dialog med till exempel något av de
            stora energibolagen, som har den storskaliga vattenkraften.
          </note>
          <note>
            Miljökraven är dock sådana att vi måste se till att vi tar de
            steg vi kan för att säkerställa att den biologiska mångfalden
            kan förbättras. Där finns det teknik i dag. Jag avser att verka
            för att dialogen bland aktörerna kan förbättras.
          </note>
          <note type="speaker">
            Anf. 18 STEN BERGHEDEN (M):
          </note>
          <note>
            Herr talman! Tack, Åsa Romson, för svaret så långt!
          </note>
          <note>
            Jag vill återigen påpeka att de här kraftverken har varit i drift
            under ett par hundra år. Det är ingen ko på isen att lösa detta
            inom ett eller två år för att rädda någon, som ministern påstår,
            fisk eller något annat i de här områdena. Den här omställningen
            har pågått under lång tid. Vi har gott om tid att se över hur
            vi kan lösa detta på ett rimligt sätt för de småskaliga vattenkraftsägarna
            och till rimliga kostnader.
          </note>
          <note>
            Vi fick miljöbalken 1998. År 2012 kom sedan en dom som pekar
            på att det behövs en nyprövning i de här delarna. Om vi då uppfattar
            detta som ett för långtgående krav kan vi ta initiativ här i riksdagen
            till att ändra lagstiftningen. Vi kan ta ett år på oss att gå
            igenom lagstiftningen.
          </note>
          <note>
            Från oppositionens och Moderaternas sida välkomnar vi en översyn
            av om det finns någonting i miljöbalken som vi behöver justera
            för att underlätta för de mindre, småskaliga kraftverken att kunna
            leva vidare utan att hamna i en nyprövning av ett verk som kanske
            är uppriggat på 1500- eller 1600-talet. Vi har haft ett flöde
            av vatten otaliga år sedan dess. Helt plötsligt får den här regeringen
            makten, sätter ned foten och säger: Det här måste vi rätta till
            omgående.
          </note>
          <note>
            Vi har gott om tid på oss. Det är ingen ko på isen.
          </note>
          <note>
            Sedan är det allvarligt, detta som ministern antyder i interpellationssvaret,
            att det inte finns någon dialog mellan de olika länsstyrelserna,
            utan ministern måste hjälpa till för att den ska bli bättre och
            de ska lära av var ­ andra. Länsstyrelserna är statens förlängda
            arm. De råder under samma lagar i Sverige från söder till norr.
            Detta ska man inte behöva tala om för länsstyrelserna. Detta ska
            länsstyrelserna med automatik sköta enligt de regler som finns.
            Om vi vill ändra någonting i lagarna gör vi det här i riksdagen,
            och sedan får länsstyrelserna jobba utifrån det.
          </note>
          <note>
            Jag tycker att det är mycket allvarligt att man ska behöva påpeka
            för länsstyrelserna att de ska föra en dialog och se till att
            följa lagar och regler, precis som ministern tar upp, men också
            se till att hitta möjligheter och återkoppla till politiken och
            tala om att det kanske är orimligt att en småkrafts ägare i detta
            läge ska åka på 1 miljon för nya tillstånd för en verksamhet som
            man har bedrivit i generationer, kanske under ett par tre hundra
            års tid.
          </note>
          <note>
            Jag har med mig ett yttrande från Havs- och vattenmyndigheten
            i Sverige där det står så här om ett ärende: Havs- och vattenmyndigheten
            yrkar i första hand att ansökan om tillsyn ska avvisas. Havs-
            och vattenmyndigheten yrkar i andra hand att ansökan om tillstånd
            ska avslås. Havs- och vattenmyndigheten yrkar på ett ersättningsbelopp
            som senare kommer att anges.
          </note>
          <note>
            Det är precis det här det handlar om. Man försöker lägga ned
            de verk som finns av olika anledningar. Dessutom skickar man över
            en prislapp till kraftägarna som kan sluta på precis vad som helst.
            Är det inte rimligt att sätta en summa för vad de nya tillstånden
            max får kosta för vattenkraftverken? Då kan man inte ta ut kostnaden
            på löpande faktura.
          </note>
          <note>
            I detta fall stämmer inte kartan med verkligheten. Vi vill någonting
            annat och vill faktiskt bevara de småskaliga vattenkraftverken
            här i Sverige. Nu är våra regelverk så konstruerade att det äventyrar
            dem. Ja, men då måste vi självklart se över om vi kan förändra
            våra regelverk så att vi kan behålla och utveckla våra småskaliga
            vattenkraftverk.
          </note>
          <note>
            När kartan inte stämmer med verkligheten är det mycket enklare
            att ändra kartan än verkligheten i detta fall.
          </note>
          <note type="speaker">
            Anf. 19 Klimat- och miljöminister ÅSA ROMSON (MP):
          </note>
          <note>
            Herr talman! Precis som framgick av interpellationsdebatten den
            5 juni har jag och regeringen synen att de svenska lagarna och
            reglerna ska följas, vilket betyder att det är tillståndspliktigt
            att bedriva vattenverksamhet och kraftverk i dammar och svenska
            vattendrag. Jag tror att det är en viktig grundbult för att möjliggöra
            ett aktivt miljöarbete men också för ett aktivt arbete där vi
            inte får ett oreglerat tillstånd för stora resurser i form av
            vattenkraft. Vi har byggt vattenkraften i Sverige med regler och
            lagar om tillstånd och med vattendomar. Det är de beslut och regler
            som vi har på bordet, och det är dessa beslut och regler som också
            myndigheterna följer.
          </note>
          <note>
            Jag kan som minister naturligtvis inte kommentera ett yttrande
            i ett enskilt ärende som interpellanten här läste upp. Jag förutsätter
            att de centrala myndigheterna och länsstyrelserna jobbar enligt
            den lagstiftning som riksdagen har fastslagit.
          </note>
          <note>
            Som interpellanten nämnde är det inte den här regeringen som
            har beslutat att inte ge tillstånd för ett antal småskaliga vattenkraftverk
            byggda på urminnes hävd, utan det är Miljödomstolen som har avgjort
            ett mål 2012. Det är inte någon nyhet i sammanhanget.
          </note>
          <note>
            Dialogen om behovet av att det ska finnas tillstånd för de här
            verksamheterna pågår. Det är en pågående tillsynsdialog som länsstyrelserna
            har. Det är också för att främja den dialogprocessen som min dialog
            från Miljö- och energidepartementet har varit generell, precis
            som vi har en generell dialog med våra myndigheter, bland annat
            länsstyrelserna, om hur man kan hitta bra arbetssätt i tillsynsverksamheten.
          </note>
          <note>
            När det gäller hur man bedriver tillsyn finns det riktlinjer,
            lagar och förordningar som ska följas. Utöver detta handlar det
            väldigt mycket om en process i kommunen, länsstyrelsen eller centrala
            myndigheter där handläggarna har tillräckligt med tid för att
            kunna vara tillmötesgående mot enskilda och svara på de frågor
            de ställer i samband med tillsynen. Där ser jag, som jag också
            redogör för i svaret, att olika länsstyrelser har varit olika
            duktiga. Det finns de länsstyrelser som har haft en väldigt god
            dialog och där det verkar vara mycket enklare för de enskilda
            att få svar på frågorna om hur en nyprövning egentligen går till.
          </note>
          <note>
            Det här är en process som också kommer att vägledas av domstolarna,
            som har att avgöra vilka regler och vilken processledning som
            ska tillämpas när det gäller den modellen. De kan titta på modeller
            som begränsar det ekonomiska ansvaret.
          </note>
          <note>
            Men i grund och botten ska vattenverksamhet i Sverige bedrivas
            enligt tillstånd. Det tycker jag är en ganska bra princip som
            den här riksdagen också står bakom, eftersom det är dessa lagar
            och regler som har byggt inte bara den svenska vattenkraften utan
            också det regelsystem som riksdagen själv beslutar om.
          </note>
          <note>
            Sedan handlar det om att säkerställa att man har en bra dialog
            och att nyprövningsinstrumentet går att anpassa så att det fungerar
            inte bara för stora kraftägare utan även för små kraftägare. Det
            handlar också om att på ett ordentligt sätt väga in kulturmiljöaspekterna,
            för det är viktigt att vi ser att det finns sådana aspekter här
            också.
          </note>
          <note>
            Samtidigt har vi moderna miljökrav på anläggningar. Precis som
            vi har moderna miljökrav på vindkraft och andra förnybara elproduktionskällor
            har vi moderna miljökrav på vattenkraften, där man ska använda
            befintlig teknik för att säkerställa förekomsten av vandrande
            fisk och berika de svenska vattendragen.
          </note>
          <note type="speaker">
            Anf. 20 STEN BERGHEDEN (M):
          </note>
          <note>
            Herr talman! Jag tror att det finns en stor vilja bland de små
            kraftverken att lösa saker och ting men till en rimlig summa.
          </note>
          <note>
            De nya tillstånden, som kan ligga på ½– 1 miljon, är inte rimliga.
            Det betyder nedläggelse. Och i nästa steg kan det handla om en
            avvecklingskostnad som kan vara lika hög. Först läggs kraftverket
            ned och sedan kommer en avvecklingskostnad. Det är oerhörda kostnader.
          </note>
          <note>
            Då vill jag återigen fråga ministern: Finns det en vilja att
            se över miljöbalken? Jag tror att det finns en majoritet i Sveriges
            riksdag för att se över reglerna om vi kan underlätta i den här
            delen.
          </note>
          <note>
            Tycker ministern att de höga kostnaderna som finns runt detta
            är rimliga? Eller kan man sätta ett maxbelopp för tillstånden
            för att hålla nere kostnaderna för de mindre verken?
          </note>
          <note>
            Sedan en liten kuriosafråga: Har ministern besökt något av dessa
            vattenkraftverk, sett hur verksamheten fungerar och lyssnat på
            de oroliga människorna som finns därute?
          </note>
          <note>
            Frågan är: Är vi beredda att se över miljöbalken? Är ministern
            beredd att sätta en lägre fast summa i detta läge? Och är vi beredda
            att ändra lagar och regler i viss mån för att kunna behålla de
            småskaliga vattenkraftverken? Jag skulle gärna vilja ha ett svar
            i den delen.
          </note>
          <note>
            Som jag sa inledningsvis är det ingen ko på isen. Vi kan gott
            och väl göra halt i ett år för att utreda detta och kika på om
            vi kan ändra miljöbalkens lagstiftning i vissa delar för att underlätta
            för de småskaliga vattenkraftverken. Oppositionen är beredd att
            backa upp att man tittar vidare på det.
          </note>
          <note>
            I stället för att belasta landsbygdens folk med ännu mer regelkrångel,
            avgifter, skatter och annat borde man hjälpa till, så i detta
            fall: Gör halt, gör om och gör rätt!
          </note>
          <note type="speaker">
            Anf. 21 Klimat- och miljöminister ÅSA ROMSON (MP):
          </note>
          <note>
            Herr talman! Under förra mandatperioden diskuterades i miljö-
            och jordbruksutskottet, där jag själv deltog aktivt, och i alliansregeringen
            hur vi kan få ett bättre tillstånd för den biologiska mångfalden
            i våra strömmande vattendrag. Detta drevs inte minst på av att
            vi ser vilken otrolig resurs fisket är i dessa områden och av
            att den moderna tekniken gör det rimligt att ställa moderna miljökrav
            också på vattenverksamheter samtidigt som dessa verksamheter producerar
            god förnybar energi för Sverige.
          </note>
          <note>
            Den småskaliga vattenkraften producerar en mindre del av den
            svenska energin. De 1 500 minsta kraftverken står för ca 2 procent
            av den svenska energiförsörjningen.
          </note>
          <note>
            Lite av dilemmat i förra mandatperiodens diskussion var att man
            stirrade sig blind på relationen till de större vattenkraftverken.
            Jag är därför positiv till att vi nu också har en debatt om hur
            vi får ett fungerande och rättvist regelverk även för småskalig
            vattenverksamhet.
          </note>
          <note>
            Vi behöver ordning och reda, vi behöver tillstånd där det ska
            finnas tillstånd och vi behöver en god tillsyn med en god dialog.
            Här uppvisar några länsstyrelser goda exempel, och jag vill medverka
            till att de också sprids till andra länsstyrelser.
          </note>
          <note>
            Jag är övertygad om att vi kan hitta system där nyprövningen
            inte blir en sådan omöjlighet som en del enskilda vattenkraftverksägare
            har fått känslan av.
          </note>
          <note>
            Om oppositionen och andra är intresserade av att titta på detta
            och har olika idéer om avgiftssättningar och sådant är jag helt
            öppen för samtal om det.
          </note>
          <note>
            Överläggningen var härmed avslutad.
          </note>
          <note>
            § 12 Svar på interpellation 2014/15:682 om bekämpning av översvämningsmygg
          </note>
          <note type="speaker">
            Anf. 22 Klimat- och miljöminister ÅSA ROMSON (MP):
          </note>
          <note>
            Herr talman! Margareta B Kjellin har frågat mig varför regeringen
            vill dra in det enda effektiva bekämpningsmedel som finns innan
            ett fullgott alternativ är framtaget. Margareta B Kjellin frågar
            även varför regeringen vill begränsa statens bidrag för bekämpning
            då kostnaderna för myggbekämpning är höga och svåra att finansiera
            lokalt samt slutligen om jag anser att den forskning som finns
            inte är vetenskapligt belagd och vilken forskning som regeringen
            grundar sina förslag på.
          </note>
          <note>
            Jag vill klargöra att regeringen inte har agerat för att bekämpningsmedlet
            i fråga ska dras in eller ändrat regler för användningen av det.
            Sannolikt kommer ansökningar om att få använda bekämpningsmedlet
            att behöva hanteras även fortsättningsvis.
          </note>
          <note>
            Tillstånd till användningen hanteras normalt av Naturvårdsverket.
            Regeringen kan i vissa fall behöva ta ställning till om Naturvårdsverket
            ska få ge tillstånd. Regeringen har i år, liksom tidigare år,
            tillåtit att Naturvårdsverket ger tillstånd till bekämpning.
          </note>
          <note>
            I likhet med den föregående regeringen ser den nuvarande regeringen
            det som mycket angeläget att arbetet med långsiktigt hållbara
            metoder när det gäller stickmyggor kommer igång. Länsstyrelsen
            i Gävleborgs län har på uppdrag av regeringen redovisat förslag
            till förebyggande åtgärder. Exempel på åtgärder som föreslås är
            slåtter och bete samt en ändrad vattenreglering inom ramarna för
            kraftverksbolagens gällande tillstånd. Länsstyrelsen bedömer att
            bekämpning med bekämpningsmedel kommer att behövas som ett komplement.
          </note>
          <note>
            Regeringen avser inte att ta bort möjligheterna till statlig
            och annan finansiering av åtgärder för att hantera myggproblem.
            Inom ramen för det nu godkända landsbygdsprogrammet finns möjlighet
            för länsstyrelserna att prioritera medel för bland annat åtgärder
            för att begränsa höga koncentrationer av översvämningsmyggor.
          </note>
          <note>
            Jag och regeringen anser, i likhet med den förra regeringen,
            att frågan i första hand ska hanteras på lokal och regional nivå.
          </note>
          <note>
            Frågan om vilken forskning som förslagen grundar sig på verkar
            syfta på påståendet att regeringen tänker dra in det biologiska
            bekämpningsmedel som används. Som jag tidigare sa är så inte fallet.
          </note>
          <note>
            Den nuvarande regeringen har samma farhågor som den förra regering
            ­ en i fråga om oönskade konsekvenser av en omfattande och återkommande
            bekämpning med BTI. Jag ser därför fram emot att senare i år ta
            del av Naturvårdsverkets slutredovisning av regeringsuppdraget
            att utreda olika risker med bekämpningsmedlet, exempelvis att
            myggorna utvecklar resistens mot detta.
          </note>
          <note type="speaker">
            Anf. 23 MARGARETA B KJELLIN (M):
          </note>
          <note>
            Herr talman! Jag tackar statsrådet för svaret. Tyvärr har jag
            inte fått så mycket svar på mina frågor utan mest hänvisningar
            till tidigare regering.
          </note>
          <note>
            Regeringen har i sin budgetproposition angivit att myggbekämpningen
            ska finansieras lokalt och regionalt samt att bekämpningen på
            sikt ska ske utan BTI.
          </note>
          <note>
            Att minska finansieringen och kräva annan bekämpningsmetod utan
            att det i dagsläget finns ett alternativ är inte rimligt. Människor
            och djur som bor i trakterna där översvämningsmyggor lever får
            utan bekämpning ett mycket begränsat liv. Det går inte att vistas
            utomhus, tamboskapen lider svårt och jag kan tänka mig att en
            del av de vilda djuren flyr undan.
          </note>
          <note>
            Regeringen har i år minskat anslagen med 25 procent, vilket kommer
            att få stora konsekvenser. Egentligen borde anslagen ökas om man
            ska hål ­ la kvar vid att staten ska stå för 50 procent av finansieringen.
            Att använda lokala medel skapar stora orättvisor eftersom varken
            kommuner eller re ­ gioner kan påverka naturen.
          </note>
          <note>
            Det har funnits diskussioner om att göra slåtterängar och ha
            tamboskap som betar på markerna. Det kan kanske fungera i teorin
            – om tamboskapen överlever ett dygn utan myggbekämpning. I verkligheten
            kan detta dock göra myggorna en tjänst eftersom hålen efter klövarna
            i den våta marken utgör en bra miljö för myggtillväxt. Forskarna
            dömer också ut metoden. Dessutom bedöms kostnaden bli betydligt
            högre. Det talas om 25 miljoner.
          </note>
          <note>
            Just i dag kom ett larm om att årets pengar är slut. Det finns
            inte finansiering för ytterligare besprutning. Det är extra svårt
            en sommar när regnet ser ut att bli rikligt.
          </note>
          <note>
            I dagsläget finns ingen annan bekämpningsmetod än BTI. Regeringens
            farhåga är att myggorna ska bli resistenta. Men forskning och
            användning i Tyskland går nästan 40 år tillbaka i tiden, och där
            kan man inte se några sådana effekter. Man har jämfört inom olika
            områden.
          </note>
          <note>
            För att få en bild av hur svårt det kan bli i dessa områden har
            man gjort olika jämförelser med myggfällor. I Stockholmstrakten
            får man en fångst på 4–5 myggor per natt. I Norrbotten, som är
            känt för att vara ett myggområde, får man 4 000–5 000. I Nedre
            Da lälven handlar det om 50 000–75 000 myggor på en enda natt.
            Då är det enkelt att förstå att det är omöjligt att vistas utomhus.
          </note>
          <note>
            Jag har själv varit där i full mundering med hatt med myggnät,
            handskar, byxor och vindtät jacka. Det räckte inte. Myggorna stack
            genom byxorna. De sticker direkt när de sätter sig. De letar inte
            efter en lämplig plats. Myggorna följer med in också . När man
            sätter sig i bilen får man hela bilen full med myggor. En timme
            i bikini är inte att tänka på om man ska överleva. Ett barn i
            barnvagn kan inte vara ute.
          </note>
          <note>
            En anledning till att jag har ställt interpellationen är ett
            antal uttalanden som ministern har gjort. Jag återkommer till
            dem i nästa inlägg.
          </note>
          <note type="speaker">
            Anf. 24 Klimat- och miljöminister ÅSA ROMSON (MP):
          </note>
          <note>
            Herr talman! Det är inte tu tal om att översvämningsmygg är ett
            problem på några platser i Sverige. Nedre Dalälven är det mest
            omtalade området, men även Forshaga är en sådan plats.
          </note>
          <note>
            Det är ett stort problem. Man kan inte sopa det under mattan
            och säga: Ingen svensk sommar utan lite mygg.
          </note>
          <note>
            Så är det absolut inte. Översvämningsmyggen är ett stort problem
            i dessa områden.
          </note>
          <note>
            Det är jag fullt medveten om, och det är anledningen till att
            regeringen under många år har försökt stötta länsstyrelserna och
            kommunerna i arbetet med att hitta hanterbara och långsiktigt
            hållbara metoder för att bekämpa dessa myggor.
          </note>
          <note>
            Tyvärr är vi inte riktigt framme vid det ännu. BTI har heller
            inte visat sig ha en långsiktigt hållbar användning ännu eftersom
            myggorna åter ­ kommer hela tiden. Man hade hoppats att det skulle
            få andra resultat, men detta bekämpningsmedel är i dag godkänt
            för användning. Regeringen har godkänt det inom områden där Naturvårdsverket
            är förhindrat att ge så ­ dana godkännanden.
          </note>
          <note>
            Liksom tidigare regeringar agerar denna regering för att myggbekämpningen
            ska ske så effektivt och hållbart som det går. Den nya regeringen
            har efterfrågat att analysarbetet ska intensifieras kring olika
            åtgärder för att se om man kan kombinera åtgärder om man analyserar
            bakåt vilka åtgärder man har vidtagit och vilka konsekvenser dessa
            har fått. Vi har också gett Naturvårdsverket i uppdrag att göra
            en slutredovisning av det arbetet senare i år, och den ser jag
            fram emot.
          </note>
          <note>
            Det är viktigt att vi trycker på och är tydliga med att detta
            är ett stort problem som kräver mer kunskap och analys. Det arbete
            vi gör nu är det arbete vi kan göra. Vi tillåter bekämpningsmedlet
            där man ansöker om det. Det genomförs, och jag är angelägen om
            att lösa problemen. Men vi måste också titta på andra, kompletterande
            åtgärder för att kunna hålla mygginvasionen stången.
          </note>
          <note>
            Precis före helgen fick jag meddelande om att Länsstyrelsen i
            Gävleborg har ansökt om mer pengar för att man ser att de eventuellt
            inte räcker säsongen ut. Denna ansökan har kommit in till regeringen,
            som har den under beredning.
          </note>
          <note>
            Precis som jag sa i interpellationssvaret hänvisar regeringen,
            när det gäller statliga medel, till att det finns öppningar bland
            de regionala pengarna i landsbygdsprogrammet för att möjliggöra
            för den här typen av aktiviteter.
          </note>
          <note>
            Man kan slå fast att det är viktigt att vi ser att det har en
            regional karaktär. Det är inte rimligt att vi ska behandla olika
            typer av problematik över hela landet när det handlar om vissa
            områden, utan det är rimligtvis där man har mest kunskap.
          </note>
          <note>
            Denna kunskap är samlad i kommunerna och länsstyrelserna i dessa
            områden, och jag är mån om att den ska få företräde så att man
            ser regionalt vilka metoder som är bäst. Någon från Stockholm
            ska inte tala om vad som är bäst att föreskriva när det gäller
            att bli av med översvämningsmygg i Nedre Dalälven, utan de analyserna
            måste man göra på plats i regionen. Då tror jag nämligen att resultatet
            blir bäst.
          </note>
          <note>
            Det tror jag var svar på interpellantens frågor hittills.
          </note>
          <note type="speaker">
            Anf. 25 MARGARETA B KJELLIN (M):
          </note>
          <note>
            Herr talman! En anledning till att jag har ställt interpellationen
            är att det finns rapporter, bland annat från SVT, som säger att
            regeringen vill fasa ut användningen av myggbekämpningsmedlet
            BTI, som används i Dalälven.
          </note>
          <note>
            Miljöministern har sagt att man vill se mer långsiktiga metoder
            för att hålla nere myggbeståndet, och regeringen drog ned på anslaget
            till årets myggbekämpning från 4 till 3 miljoner, av en sammanlagd
            budget på 8. Orsaken är att man vill pressa fram alternativa metoder
            för bekämpning av mygg.
          </note>
          <note>
            Man vet att BTI har en nedbrytningstid på 24 timmar. Det kan
            aldrig bli långsiktigt. Det är kanske heller inte eftersträvansvärt,
            om man inte vill påverka naturen för mycket. Detta kan man verkligen
            diskutera.
          </note>
          <note>
            Visst kan man säga att det har en regional karaktär, men myggor
            flyger faktiskt. Även om de inte flyger så långt har vi sett att
            det finns en spridning. Ett sådant här område har en nationell
            betydelse. Det är ett Natura 2000-område, som ska vara tillgängligt
            för hela landet. Det är inte tillgängligt när dessa myggor finns.
          </note>
          <note>
            I samma tv-sammanhang sa ministern att man ser i rapporterna
            att man inte lyckas åtgärda problemen med stickmyggor, det vill
            säga att de återkommer. Det är självklart, eftersom medlet inte
            har en långtidseffekt. Det kan bara ges precis när myggorna och
            larverna finns där. Det har ingen långsiktig effekt.
          </note>
          <note>
            Den nya regeringen kräver att den som vill bekämpa mygg med BTI
            ska redovisa en plan för alternativa metoder i framtiden. Det
            är detta forskarna jobbar med. Jag tror inte att länsstyrelsen
            jobbar med forskning på det viset i Gävleborg eller någon annanstans,
            utan där är till exempel Uppsala universitet framstående.
          </note>
          <note>
            Man har tittat på alternativa metoder med betesdjur och annat,
            men det stöds inte av experterna. Deras erfarenheter av skötsel
            av älvängar är att man kan få ned mängden larver, men inte i närheten
            av vad som behövs för en bekämpning. Man måste ändå komplettera
            ordentligt med BTI på samma sätt som man gör nu.
          </note>
          <note>
            I stället ser man fram mot den nya metod där man steriliserar
            hanmyggor som släpps ut och lurar honmyggorna så att det inte
            blir några mygglarver. Men det ligger i framtiden, och jag vet
            att man ska forska i ett område i Västmanland eller om det var
            Uppsala. Det var i Heby eller något sådant. Där ska man släppa
            ut sterila hanmyggor.
          </note>
          <note>
            Man ser nu att det behövs mer pengar, och man har ansökt om 5
            miljoner. Det är mer än det ursprungliga anslaget på 3 miljoner.
            Det är ju så med myggen att det är olika. Vissa perioder och somrar
            kanske det kostar 20 miljoner, medan det kostar betydligt mindre
            under andra. Därför behöver man en stadig finansiering så att
            man kan samla i ladorna under de perioderna. För det är bråttom.
          </note>
          <note>
            Jag funderar över vad statsrådet tycker till exempel om hur barnen
            i det här området ska ha det, om man inte kan bekämpa mygg. Hur
            ska landsbygdsstödet användas – vad är det man ska prioritera
            bort som man använder inom andra områden som landsbygdsstödet
            är till för? Vad är det som kan undvaras i området för att bekämpa
            mygg?
          </note>
          <note>
            Det är intressanta frågor att fundera över. Hur ska vi kunna
            hantera medlen lokalt och regionalt och ändå ha samma förutsättningar
            som resten av Sverige?
          </note>
          <note type="speaker">
            Anf. 26 Klimat- och miljöminister ÅSA ROMSON (MP):
          </note>
          <note>
            Herr talman! Som jag sa i mitt tidigare inlägg ser jag väldigt
            allvarligt på problematiken med översvämningsmygg. Det är en stickmygga
            av en helt annan kaliber, inte minst i omfattning, som interpellanten
            har redo ­ gjort för. Därför är det en angelägen fråga, inte minst
            när det gäller att hitta långsiktiga lösningar.
          </note>
          <note>
            Där är vi inte ännu. Det finns inga långsiktiga, heltäckande
            lösningar, utan vi behöver fortsätta att hantera det säsong för
            säsong. Precis som jag redogjorde för i svaret hanterar denna
            regering det på samma sätt som den förra regeringen, det vill
            säga vi ger godkännande i de delar där regeringens godkännande
            krävs för bekämpning med bekämpningsmedlet BTI.
          </note>
          <note>
            Vi har också gett och ger särskilda statliga pengar. Men det
            stämmer att vi har gjort en nedfasning från 4 till 3 miljoner
            i det anslaget, eftersom vi vill att det ska gå över till en regional
            hantering i och med att de regio ­ nala skillnaderna och framför
            allt den regionala kunskapen om detta står i fokus.
          </note>
          <note>
            Vi har från regeringen varit tydliga med att vi vill se mer analyser
            av olika åtgärder och bekämpningssce narier, antingen ensamma
            eller som komplement. Det är viktigt för att bygga mer kunskap.
            Där delar jag vad jag tror är forskarnas syn på vad som är viktigt,
            det vill säga att man ger mer underlag för att ta fram mer kunskap
            i framtiden. Det är bara på det sättet vi kan komma till rätta
            med detta.
          </note>
          <note>
            Att ha ett särskilt BTI-anslag i den statliga budgeten som något
            slags buffert – interpellanten föreslog 20 miljoner per år för
            att det alltid ska finnas pengar tillgängliga – är inte ett sedvanligt
            sätt att budgetera i den svenska statsbudgeten. Det är inget som
            den tidigare alliansregeringen har använt sig av, och det är inget
            som den nuvarande regeringen tänker använda sig av.
          </note>
          <note>
            Det blir en lösning där man säkerställer att godkännanden ges
            när så krävs men där det finns ett tryck från regeringen på att
            titta på kompletterande och mer långsiktiga åtgärder som man kan
            kombinera för att ta fram analyser så att vi vet mer och kan hantera
            detta bättre i framtiden.
          </note>
          <note>
            För övrigt kan jag notera att området i Nedre Dalälven inte bara
            är ett Natura 2000-område utan också en nationalpark. Jag är väldigt
            angelägen om att ett så naturskönt område är tillgängligt hela
            året. Jag är medveten om att vi har problematiken med översvämningsmyggor
            under vissa perio ­ der av året i den nationalparken och även
            i Forshaga.
          </note>
          <note>
            Regeringen tar detta på stort allvar och tar de beslut som krävs
            för att man ska kunna hantera detta på bästa sätt. Men att inte
            efterfråga mer kunskap och inte se att vi behöver en kombination
            av åtgärder, att de behöver analyseras bättre och att den kunskapen
            finns regionalt tror jag vore att skjuta sig själv i foten, utifrån
            ett förvaltningsperspektiv. Här är nog regeringen tydlig med att
            vi behöver fortsätta med kunskapsuppbyggandet för att också kunna
            hantera stickmyggsproblematiken.
          </note>
          <note type="speaker">
            Anf. 27 MARGARETA B KJELLIN (M):
          </note>
          <note>
            Herr talman! Statsrådet säger nu att vi inte är där än när det
            gäller att hitta andra bekämpningsmedel, men ändå drar man ned
            på medlen. Jag vet att den tidigare regeringen också hade funderingar,
            men de insåg hur verkligheten såg ut och drog inte ned några pengar.
            Det gör ni direkt.
          </note>
          <note>
            Man söker olika åtgärder, men i dagsläget säger forskningen att
            det inte finns några olika åtgärder. Om man inte vid forskningsinstitutionen
            vid Uppsala universitet, där FN håller på med sterila myggor,
            för det finns ju myggproblem överallt i världen, har hittat bättre
            lösningar, då tror jag inte att man klarar det regionalt.
          </note>
          <note>
            Man har i år besprutat det största området någonsin sedan vi
            2002 startade i Sverige, 3 700 hektar. Det är den största bekämpningen
            sedan 2002. Det är så mycket regn.
          </note>
          <note>
            I dag ser vi hur lågtrycken vandrar in. Men pengarna är slut.
            Jag hoppas att regeringen tar beslut om extra pengar nästa vecka,
            för det är nya lågtryck på rad.
          </note>
          <note>
            I en tidigare interpellationsdebatt med Mikael Oscarsson sa ministern
            att man ser att det inte biter. Då undrar jag: Vad är det som
            behövs för att man ska säga att det biter? Man har ju ett medel
            som har effekt bara i 24 timmar, och det är egentligen vitsen
            med det – att det inte kan vara skadligt. Det är betydligt mindre
            skadligt att använda BTI än exempelvis att använda kopparfärger
            på båtar, som man vet har långvariga effekter på djurlivet. Det
            har inte BTI, utan det påverkar stickmyggorna beroende på hur
            det ser ut med pH-värdet i deras tarm.
          </note>
          <note>
            Jag hoppas att regeringen verkligen menar allvar och slutar att
            tvinga fram lösningar från en lokal och regional myndighet som
            inte har kraft nog att åstadkomma det och låter pengar finnas
            där vi har ett bra alternativ.
          </note>
          <note type="speaker">
            Anf. 28 Klimat- och miljöminister ÅSA ROMSON (MP):
          </note>
          <note>
            Herr talman! Tack för en debatt om ett inte minst i dessa dagar
            mycket aktuellt ämne, även om stickmyggsproblematiken i Nedre
            Dalälven och Forshaga har en helt annan karaktär än den vanliga
            midsommarmyggen, som jag tror att en hel del har varit utsatta
            för under den ganska regniga helg som har varit.
          </note>
          <note>
            Jag är inte lika övertygad som interpellanten om att BTI är det
            enda sättet att bekämpa stickmyggsproblem på i Sverige i de här
            områdena för lång tid och för all framtid. Jag är intresserad
            av mer kunskap, och samtidigt använder vi de metoder som vi kan
            använda just nu, och då är det BTI. Det har den här regeringen
            hanterat på precis samma sätt som tidigare regeringar.
          </note>
          <note>
            Jag är medveten om att länsstyrelsen i Gävleborgs län nu har
            ansökt om mer pengar. Det har kommit en skrivelse till regeringen
            under förra veckan. Vi avser att besvara det brevet skyndsamt.
          </note>
          <note>
            Vi kan ha olika syn på att binda sig vid särskilda vetenskapliga
            metoder. Jag tror som politiker att det är ett dåligt sätt. Jag
            tror att det är bättre att vara öppen och alltid efterfråga mer
            kunskap och ock så kompletterande analyser av vilka effekter tidigare
            åtgärder har fått, vad man kan lära av det och vilka slutsatser
            man kan dra för framtiden. Jag tror att det är viktigt i myggbekämpningsärenden
            precis som i andra ärenden.
          </note>
          <note>
            Vi ska hela tiden utveckla miljölagstiftningen och också utveckla
            och ta bästa miljöbeslut framöver. Det är ju inte så att den kunskap
            man har i dag alltid är den bästa för morgondagen. Vi har som
            regering ansvar för att efterfråga att kunskapsuppbyggnaden för
            morgondagen sker, liksom vi har att säkerställa att de regionala
            myndigheterna, våra länsstyrelser, har ordentliga anslag för att
            kunna hantera regional miljöpåverkan. Därför är jag glad att regeringen
            i vår budget framöver ger mer pengar till länsstyrelserna, så
            att de kan sköta sitt arbete. Det drog alliansregeringen ned på.
          </note>
          <note>
            Överläggningen var härmed avslutad.
          </note>
          <note>
            § 13 Svar på interpellation 2014/15:686 om analysgrupper och
            framtidens välfärd
          </note>
          <note type="speaker">
            Anf. 29 Statsrådet KRISTINA PERSSON (S):
          </note>
          <note>
            Herr talman! Tack till interpellanten för frågan! Tina Ghasemi
            har frågat mig hur arbetet går för de tre analysgrupper som har
            tillsatts och vilka politiska förslag som jag och analysgrupperna
            har kommit fram till. Tina Ghasemi undrar vidare hur det arbetet
            kommer att påverka framtidens framtidsutmaningar och välfärden.
          </note>
          <note>
            Regeringens framtidsarbete handlar om att i god tid förstå de
            långsiktiga hoten och möjligheterna och formulera en genomtänkt
            politik som kan bidra till en hållbar utveckling. Vi lever i en
            tid när stora och systemkritiska frågor kräver svar. Det rör sig
            om klimatet, miljön, jobben och inkomstfördelningen, demografin,
            välfärden, energiförsörjningen, globalt samarbete och mycket mer.
            Dessa utmaningar måste hanteras genom samordnade insatser från
            många olika politikområden samtidigt.
          </note>
          <note>
            De tre analysgrupper som jag har tillsatt är Arbetet i framtiden,
            Grön omställning och konkurrenskraft samt Global samverkan. Grupperna
            har fått breda uppdragsbeskrivningar, och inledningen av arbetet,
            som för övrigt sköts utan min inblandning, har under den första
            tiden gått ut på att ringa in områden av särskilt intresse för
            fortsatt analys samt planera arbetet.
          </note>
          <note>
            Analysgruppen Arbetet i framtiden kommer bland annat att behandla
            frågor som rör arbetstillfällenas rörlighet, välfärdens finansiering,
            inkomstfördelning, dynamiska villkor för företagande och entreprenörskap
            samt arbetslivets kvalitet. Även frågor om konsekvenserna av ny
            teknik, global konkurrens och nya organisationsformer i näringslivet
            kommer att beröras.
          </note>
          <note>
            Gruppen Grön omställning och konkurrenskraft undersöker nödvändiga
            förändringar för genomförandet av ett hållbart samhälle som samtidigt
            kan främja Sveriges konkurrenskraft. Inriktningen är att Sverige
            ska placera sig i framkant av den gröna tillväxten internationellt.
            Exempel på frågor som gruppen behandlar är behov av investeringar,
            ekonomiska incitament, systemlösningar, forskning och utbildning
            samt stads- och landsbygdsutveckling.
          </note>
          <note>
            Utgångspunkten för analysgruppen Global samverkan är post-2015-processen
            och de nya mätbara, universellt tillämpliga hållbarhetsmålen –
            sustainable development goals , SDG, som de kallas. Gruppen utgår
            från dessa mål och kommer att analysera vad som krävs för ett
            effektivt och hållbart genomförande på några utvalda områden,
            såväl i Sverige som globalt. En fråga som gruppen behandlar är
            nära kopplad till SDG-målet om tillväxt och sysselsättning, nämligen
            visionen om en Global Deal. Gruppen kommer utöver det att diskutera
            möjligheter och utmaningar för det multilaterala samarbetet i
            framtiden samt globala cyberfrågor.
          </note>
          <note>
            Analysgrupperna har en kontinuerlig dialog och ett informationsutbyte
            med Regeringskansliet i övrigt för att se till att gruppernas
            arbete är relevant och inte dubblerar det arbete som redan utförs
            i Regeringskansliet.
          </note>
          <note>
            När det gäller Tina Ghasemis fråga om hur arbetet kommer att
            påverka framtidens utmaningar och välfärd vill jag säga att det
            ligger i analysgruppernas uppdrag att kontinuerligt leverera promemorior
            under året och redovisa slutsatser, strategiska överväganden samt
            förslag till politiska åtgärder. De sammantagna förslagen kommer
            att redovisas i februari mars 2016 för samtliga tre grupper. Därefter
            kommer de avlämnade förslagen att beredas och diskuteras inom
            ansvariga departement och inte minst mellan ansvariga departement.
          </note>
          <note>
            Jag tror att många av de frågor som vi diskuterar skulle kunna
            få en god uppslutning i riksdagen när det är dags, och jag ser
            fram emot fortsatt dialog med riksdagen när analysgrupperna har
            kommit lite längre i sitt arbete, vilket betyder under hösten,
            med ett slutresultat i februari mars, som jag sa.
          </note>
          <note type="speaker">
            Anf. 30 TINA GHASEMI (M):
          </note>
          <note>
            Herr talman! Jag vill börja med att tacka framtidsminister Kristina
            Persson för svaret och för att hon är här i dag och debatterar
            denna fråga.
          </note>
          <note>
            Många frågor kvarstår dock obesvarade, och den kanske främsta
            frågan är: Vad är framtidsministerns egna analyser av Sveriges
            utmaningar och lösningar på längre sikt?
          </note>
          <note>
            Tidigare i år aviserade framtidsministern att hon skulle inrätta
            tre analysgrupper med uppgift att utveckla regeringens politik.
            Uppgiften som ministern har fått är att hitta lösningar på de
            framtidsutmaningar som vi står inför. Där ska lösningar för grön
            omställning, arbetet och arbetsmarknaden i framtiden men också
            hur vi kan samverka i en globaliserad värld ingå. I detta arbete
            har ministern också upprättat ett så kallat framtidskansli.
          </note>
          <note>
            Mina frågor till statsrådet Kristina Persson var därför följande:
            Hur går arbetet för dessa analysgrupper, och vilka politiska förslag
            har statsrådet och analysgrupperna kommit fram till? Och hur kommer
            detta arbete att påverka framtidens välfärd och framtidsutmaningarna?
          </note>
          <note>
            Jag måste tyvärr säga att svaret är något av en besvikelse. Jag
            hade hoppats att statsrådet skulle kunna komma hit till riksdagen
            i dag och ge några besked, eller i alla fall någon form av inriktning.
            Svaret är dessutom oroande. Det verkar som att framtidsministern
            helt har delegerat bort stora delar av ansvaret för detta arbete.
          </note>
          <note>
            Ministern nämnde också tidigare att varje grupp arbetar självständigt
            och i frihet. Med all respekt för de personer som har en bred
            kompetens och erfarenhet och som är utvalda att sitta i dessa
            arbetsgrupper, men vad är framtidsministerns roll i detta arbete?
            Jag hoppas att svaret inte är att det endast är att samordna möten.
            Jag hoppas att framtidsministern, som är ansvarig för dessa frågor
            i regeringen, har egna tankar, funderingar och en hel del idéer
            om hur vi ska möta Sveriges framtidsutmaningar.
          </note>
          <note>
            Vi lever allt längre, och vi blir allt friskare. Vi har dessutom
            en allt äldre befolkning, och färre ska försörja allt fler. Vilka
            utmaningar ser statsrådet när det gäller vår gemensamma välfärd?
            Och hur tycker du, Kristina Persson, att framtidens välfärd ska
            finansieras?
          </note>
          <note>
            I en radiointervju med Nordegren &amp; Epstein i P1, som du, Kristina
            Persson, gjorde tre dagar efter att du utsågs, svarade du att
            din första uppgift var att jobba för grön omställning. Då är min
            fråga: Hur går detta arbete med grön omställning, och vilka konkreta
            förslag har ni kommit fram till?
          </note>
          <note>
            Jag är glad att framtidsministern är här i riksdagen i dag, och
            jag ser mycket fram emot att få höra hennes personliga syn och
            reflektioner på Sveriges utmaningar och problem och förslag till
            prioriterade åtgärder på medellång och längre sikt.
          </note>
          <note type="speaker">
            Anf. 31 Statsrådet KRISTINA PERSSON (S):
          </note>
          <note>
            Herr talman! Jag tackar för Tina Ghasemis intresse för frågorna.
            Det gläder mig. Vi behöver vara många som engagerar oss för det
            långsiktiga perspektivet. Det brister många gånger. Det gäller
            inte bara i den nuvaran ­ de regeringens arbete, utan det gäller
            nog alla tidigare regeringar. Jag har varit engagerad inom detta
            område i många år – 40 år. Redan i början av 1970-talet jobbade
            jag i Statsrådsberedningen med framtidsfrågor. Det har alltid
            varit ett problem att få in och få utrymme för det långa perspektivet
            i regeringsarbetet och inte minst i riksdagens arbete. Vi behöver
            vara många som trycker på.
          </note>
          <note>
            Jag ser fram emot fortsatta diskussioner och möjligheter att
            få redovisa vad vi kommer fram till i vårt arbete. Det är inte
            mer än drygt åtta månader sedan vi tillträdde. Jag gjorde en snabb
            insats med att etablera den organisation som vi nu har med tre
            oberoende analysgrupper, som består av personer med stor kompetens
            från olika områden – näringslivet, akademin, organisationer och
            så vidare – för att samla den bästa kompetensen för att kunna
            besvara frågor på dessa mycket stora och breda områden som varje
            grupp har fått.
          </note>
          <note>
            Grupperna kom igång med sitt arbete i våras. De är i full färd
            med att bedriva ett analysarbete. Jag vill inte föregripa deras
            arbete genom att säga vad jag anser att de ska komma fram till.
            Jag har naturligtvis många tankar på detta område om vad som är
            de stora problemen och vad man skulle kunna göra. Men grupperna
            har fått ett uppdrag att jobba självständigt och fritt. De kommer
            att göra det. Vi ska inte styra dem och bestämma vad de ska komma
            fram till. Men jag har naturligtvis en dialog med dem. Jag har
            tillsatt ett framtidskansli som ska serva dessa grupper med analysarbete,
            administration och allt det utåtriktade arbete som vi samtidigt
            ska bedriva. I morgon har vi till exempel två möten i gruppen
            Arbetet i framtiden. Det ena mötet är en diskussion med företrädare
            från näringslivet, och det andra mötet är en diskussion med arbetsmarknadens
            parter.
          </note>
          <note>
            I takt med att det börjar komma fram resultat hoppas jag få tillfälle
            att redovisa det här i kammaren och i andra former och också för
            riksdagens ledamöter.
          </note>
          <note>
            När det gäller frågan om hur det går kan jag svara att det går
            väldigt bra och att jag ser ett oerhört stort behov av det arbete
            vi gör. Jag ser att vi kommer att komma fram med intressanta,
            och ibland kanske kontroversiella, förslag som kanske inte alla
            gånger kommer att älskas av alla som är berörda av förslagen men
            som är nödvändiga att diskutera för att vi i tid ska kunna formulera
            en bra politik som en majoritet av ledamöterna i riksdagen ska
            kunna ställa sig bakom.
          </note>
          <note>
            När det gäller den fråga som Tina Ghasemi särskilt lyfte fram
            om välfärden och dess finansiering står vi inför ett stort problem
            som har att göra med att vi äldre blir allt fler och att allt
            färre kommer att vara tvungna att försörja till exempel det stora
            antalet personer över 80 år. Tack vare invandringen kommer vi
            kanske att kunna hantera denna fråga lite lättare genom att vi
            har förutsättningar att få en bättre balans mellan arbetande och
            försörjda. Men det kräver naturligtvis att vi också lyckas med
            integrationspolitiken mycket bättre än vad vi hittills har gjort.
            Det är bara ett exempel på ett sådant område som är prioriterat.
          </note>
          <note type="speaker">
            Anf. 32 TINA GHASEMI (M):
          </note>
          <note>
            Herr talman! Det gläder mig att framtidsministern länge har haft
            ett engagemang i dessa framtidsfrågor. Jag personligen har inte
            lika lång erfarenhet, men jag har kanske ett desto större intresse
            för min egen framtid men också för andra i min generation när
            det gäller dessa frågor.
          </note>
          <note>
            Jag förstår och hör vad framtidsministern säger. Jag förstår
            att arbetsgrupperna jobbar. De jobbar dessutom, som ministern
            uttryckte det, självständigt och i frihet.
          </note>
          <note>
            Men jag är fortsatt intresserad av att veta vad framtidsministerns
            egna spaningar är. Jag förstår att man inte kan föregripa arbetet
            helt. Men det vore intressant att få höra ministerns syn på denna
            typ av frågor.
          </note>
          <note>
            Ministern har haft sitt uppdrag i över sju månader. Under dessa
            sju månader måste, utöver att dessa arbetsgrupper har tillsatts,
            en hel del ha hunnit göras, stöpas och blötas. Jag tycker att
            det skulle vara intressant att höra framtidsministerns analyser
            på dessa områden.
          </note>
          <note>
            Vi ser bland annat att sjukskrivningstalen ökar. Vi har en åldrande
            befolkning, som du själv också nämnde, och allt färre ska försörja
            fler. Vi ser också en hel del integrationsutmaningar i samhället.
            Vi ser också digitaliseringen i samhället som påverkar inte minst
            jobben i framtiden. Det finns alltså en hel del att bita i. Jag
            skulle därför gärna vilja höra ministerns reflektioner på dessa
            områden.
          </note>
          <note>
            Med anledning av att statsrådet i och med detta framtidsarbete
            har tillsatt ett så kallat framtidskansli har jag några ytterligare
            frågor.
          </note>
          <note>
            Hur är dessa arbetsgrupper tillsatta, och vilket mandat har de?
            Du nämnde någonting om att de skulle komma med en slutleverans
            i februa ­ ri mars 2016. Vilka ingår i detta framtidskansli? Är
            de tillsatta av regeringen eller av Socialdemokraterna?
          </note>
          <note>
            Du nämnde också att syftet var att dra upp riktlinjerna. Vilka
            riktlinjer har ni kommit fram till?
          </note>
          <note>
            Jag undrar också: Vad skiljer arbetsgruppernas arbete från universitetens
            forskningsenheter där man forskar just på framtidens utmaningar?
          </note>
          <note>
            Statsrådet nämnde också när det gäller arbetsgrupperna att politiken
            måste förändras av egen kraft. Vad avser statsrådet med detta
            uttalande?
          </note>
          <note>
            När statsrådet säger att arbetsgrupperna ska arbeta självständigt
            undrar jag: Vad är då statsrådets roll i detta arbete?
          </note>
          <note type="speaker">
            Anf. 33 Statsrådet KRISTINA PERSSON (S):
          </note>
          <note>
            Herr talman! Det var många frågor, men jag börjar med den sista
            frå ­ gan. Min roll är naturligtvis att sätta igång, följa och
            organisera arbetet, definiera uppdragen och se till att det håller
            hög kvalitet och fungerar väl. Det var i det syftet som framtidskansliet
            tillsattes utan några som helst sneglingar på politiska sympatier
            eller tillhörigheter. Det gäller både kans ­ liet och grupperna.
            Jag har inte haft partitillhörighet i åtanke när jag har tillsatt
            grupperna och kansliet. Jag vet inte vilken partitillhörighet
            som de flesta av dem har. Det har inte intresserat mig, utan det
            är den professio ­ nella kompetensen, erfarenheterna och bredden
            som har haft betydelse.
          </note>
          <note>
            Grupperna har fått väldigt breda uppdrag. Det betyder a tt de
            inte kommer att hinna besvara alla frågor på ett år. Det är deras
            sak att diskutera vad som är mest prioriterat och vad de framför
            allt vill lyfta fram och formulera förslag om.
          </note>
          <note>
            Det är just detta som är det speciella med det här arbetet. Det
            har bedrivits framtidsarbete och gjorts analyser i tidigare regeringars
            regi, inte minst hade den förra regeringen en framtidskommission
            och ett globaliseringsråd. Skillnaden mellan deras och vårt arbete
            är väldigt stor. Vi är stenhårt inriktade på att försöka besvara
            hur-frågan. Hur löser man problemen? Hur finansierar man framtidens
            välfärd? Hur ser man till att det skapas tillräckligt många jobb,
            trots att automatisering och digitalisering riskerar att ta bort
            mer än hälften av alla de arbetstillfällen som finns i dag i samhället?
            Hur skapar man balans mellan efterfrågan på arbete och människors
            behov och vilja att bidra till sin egen försörjning och till samhället?
            Hur ska de systemen se ut? Hur ska de ekonomiska incitamenten
            vara utformade så att man faktiskt uppnår detta?
          </note>
          <note>
            Det handlar alltså om hur-frågan. Det är inte akademiska analyser,
            inte akademisk forskning och inte analysbeskrivning av problemen.
            I framtidskommissionen och globaliseringsrådet beskrev man problemen,
            men man fick inte besvara frågan. Det ville framtidskommissionen
            göra, den ville gå vidare och svara på frågan hur problemen ska
            lösas.
          </note>
          <note>
            Här börjar vi. Vi börjar med huvudfrågan. Vi utgår ifrån att
            all den kunskap som är insamlad under så många år finns på universiteten,
            inom instituten, utomlands och i Sverige – problemen är ju gemensamma
            över hela världen. Men det behövs ett fokuserat tänkande kring
            hur denna kunskap kan användas och hur man löser problemen. Hur
            ser vi till att vi får ett koldioxidfritt, neutralt samhälle med
            koldioxidfri produktion och konsumtion i Sverige till 2050, som
            den här kammaren har beslutat att vi ska vara inriktade på. Hur
            ser vi till att få ett transportsystem med fossiloberoende fordonsflotta
            till 2030? Hur går det till?
          </note>
          <note>
            Det är alltså en stor skillnad jämfört med vad man sysslar med
            på universiteten och vad tidigare regeringar har gjort inom liknande
            initiativ.
          </note>
          <note type="speaker">
            Anf. 34 TINA GHASEMI (M):
          </note>
          <note>
            Herr talman! Jag vill bara understryka att jag tycker att det
            är väldigt bra att ha en framtidsspaning och dessa analysgrupper.
            Det är inte det som jag vänder mig emot. Jag vet mycket väl att
            den tidigare alliansregeringen arbetade med den så kallade framtidskommissionen,
            men där hade politiken en tydlig roll. Den tidigare statsministern,
            Fredrik Reinfeldt, var ordförande där och ledde detta arbete.
            Därav min fråga.
          </note>
          <note>
            Jag är intresserad av vad arbetet leder till, vilka visionerna
            är och vilken inriktning det ska ha. Jag är såklart också intresserad
            nu när ministern har en roll och ett uppdrag som framtidsminister.
            Det borde finnas en viss form av politisk inriktning i arbetet.
            Detta vill jag säga med all respekt för personerna som ingår i
            arbetsgrupperna.
          </note>
          <note>
            Jag vill försöka att vara konkret. Vi var inne på välfärd, och
            det var också en av mina huvudfrågor. Vi blir allt äldre och friskare,
            och många vill därför också jobba längre. Att fortsätta att vara
            med och bidra, tjäna lite extra pengar eller att man helt enkelt
            trivs med sitt jobb är viktiga fak ­ torer att ta till vara. Att
            fortsätta att arbeta kan förbättra livskvaliteten för många, det
            vet vi. Som vi också tidigare nämnde blir befolkningen dess ­
            utom allt äldre, och färre ska försörja allt fler.
          </note>
          <note>
            Ett längre arbetsliv behövs därför för att vi ska kunna finansiera
            välfärden på sikt. Men för att äldre ska kunna stanna kvar på
            arbetsmarknaden måste det även finnas arbetsgivare som är villiga
            att anställa äldre. Samhället måste också se äldre människors
            kompetens.
          </note>
          <note>
            Min fråga till statsrådet är: Vad tycker du om regeringens förslag
            om att höja kostnaderna för att anställa äldre?
          </note>
          <note type="speaker">
            Anf. 35 Statsrådet KRISTINA PERSSON (S):
          </note>
          <note>
            Herr talman! Det viktiga i min roll är naturligtvis vad som händer
            när förslagen börjar lämnas in. Vi har ingen glädje av aldrig
            så intressanta, spännande intellektuella analyser och förslag
            om de inte också kan förverkligas och påverka politiken. Det är
            den stora utmaningen. Det gäller alltså steget från intressanta
            förslag till faktisk politik – förslag som hamnar här i kammaren
            och kan fattas beslut om och därmed påverkar verkligheten. Det
            är min viktigaste roll. Jag är tacksam för att du tog upp frågan
            om vad min roll innebär. Det är övergången från idéer och förslag
            till politik som kommer att vara den svåra processen.
          </note>
          <note>
            Detta kommer jag gradvis att urskilja i diskussionerna. Tillsammans
            med den övriga regeringen och statsministern har vi kommit överens
            om att en mindre krets statsråd utgör huvudsakliga mottagare av
            förslag och diskussion. Förslagen ska sedan bearbetas och gå vidare
            in i Regeringskansliets ordinarie arbetsformer.
          </note>
          <note>
            Parallellt med att vi identifierar nya områden att gå in på –
            när de nuvarande arbetsgrupperna har avslutat sitt arbete – kommer
            vi förstås att jobba med genomförandet. Då kommer så småningom
            tillfällena till diskussion i riksdagen att bli fler, när det
            verkligen handlar om hårda förslag.
          </note>
          <note>
            En nyckelfråga för alltihop är hållbar utveckling, ekologiskt,
            socialt och ekonomiskt. Det kan låta banalt, men det viktiga är
            ju hur detta hänger ihop, hur de tre olika aspekterna stöder varandra.
            Det är också någonting som är försummat och som vi behöver driva
            väldigt hårt. Det är en anledning till att Stefan Löfven gav mig
            det här uppdraget.
          </note>
          <note>
            Överläggningen var härmed avslutad.
          </note>
          <note>
            § 14 Svar på interpellation 2014/15:615 om tak för hemtjänstavgifter
          </note>
          <note type="speaker">
            Anf. 36 Statsrådet ÅS A REGNÉ R (S):
          </note>
          <note>
            Herr talman! Jeff Ahl har frågat mig vad som föranledde regeringen
            att föreslå denna reform trots att den beräknas innebära en nettoförlust
            för 64 000 av våra äldre?
          </note>
          <note>
            Regeringen har i 2015 års ekonomiska vårproposition aviserat
            att den i budgetpropositionen för 2016 avser att föreslå att takbeloppen
            i högkostnadsskyddet för hemtjänst höjs från 2016. En departementspromemoria
            om höjt avgiftstak har remitterats. Regeringen återkommer i höstens
            budget med sitt förslag.
          </note>
          <note>
            I vårändringsbudgeten för 2015 har regeringen föreslagit ett
            antal sats ­ ningar som syftar till att stärka äldre kvinnors
            och mäns situation. Bland annat föreslås en satsning på ökad bemanning
            inom äldreomsorgen för att höja kvaliteten. En utökad bemanning
            bidrar till ökad trygghet och kvalitet för den enskilde inom äldreomsorgen.
            En stärkt bemanning kan skapa ut ­ rymme för personalen att tillbringa
            mer tid med den enskilde. Satsningen på bemanning föreslås finansieras
            delvis genom omprioritering av medel inom området, delvis med
            inkomstförstärkningar. Vidare föreslår rege ­ ringen att bostadstillägget
            för pensionärer höjs från och med den 1 septem ­ ber 2015. Bostadstillägget
            fyller en väsentlig funktion för pensionärer med låga inkomster,
            inte minst kvinnor. Dessutom har regeringen aviserat att den avser
            att investera betydande medel i investeringsstöd för äldrebostäder.
          </note>
          <note>
            Den samlade effekten av regeringens förslag om höjt bostadstillägg
            och det remitterade förslaget om höjt takbelopp för maxtaxan inom
            äldreomsorgen innebär en ökad disponibel inkomst för 232 000 personer.
            En majoritet av hemtjänstanvändarna och framför allt de med lägst
            inkomst, varav majoriteten är kvinnor, kommer att vara opåverkade
            av förslaget om ett höjt avgiftstak.
          </note>
          <note type="speaker">
            A nf. 37 JEFF AHL (SD):
          </note>
          <note>
            Herr talman! Jag tackar ministern för svaret på min interpellation.
            Jag kan dock konstatera att svaret inte är riktigt tillfredsställande
            eftersom det inte tas hänsyn till den problematik som höjningen
            av taket vad avser hemtjänstavgifter innebär för våra äldre.
          </note>
          <note>
            Det är viktigt att retorik och praktisk politik hänger samman
            när vi agerar i riksdagen och i regeringen. Om ett parti påstår
            sig värna de äldres rätt att leva ett värdigt liv är det viktigt
            att också visa det i praktisk politik. Det är föga solidariskt
            att man ger med den ena handen och tar tillbaka med den andra,
            framför allt när det slår mot de ekonomiskt mindre bemedlade i
            samhället.
          </note>
          <note>
            Sammantaget innebär förslaget en nettoförlust för 64 000 av våra
            äldre. Det är de som har det ekonomiskt svårast, de som vrider
            och vänder på sina enkronor för att få ekonomin att gå ihop. Man
            kan konstatera att de äldre lovas en hel del inför varje nytt
            val. När valet väl är över sviker man alla löften man har gett.
            Som politiker är det viktigt att vara ärlig med sina prioriteringar
            och tydlig – både före och efter ett val – med var miljonerna
            och miljarderna hamnar när pengarna i statsbudgeten ska fördelas.
          </note>
          <note>
            Staten beräknas spara 148 miljoner kronor med reformen. Det innebär
            att regeringen avser att spara in 148 miljoner på de pensionärer
            som har det svårast ekonomiskt. Därmed är frågan om regeringens
            retorik och praktiska politik hänger samman. Svaret på frågan
            blir såklart nej.
          </note>
          <note>
            Intressant är att under samma utgiftsområde och till och med
            samma anslag, utgiftsområde 25 och anslag 1:1, återfinner vi en
            utgiftspost på 300 miljoner kronor i år. De pengarna är tänkta
            att gå till de så kallade papperslösa, till dem som uppehåller
            sig illegalt i Sverige, för att subventionera deras sjuk- och
            tandvård. Bland annat har vi den ökända tandvården för 50 kronor
            för dem som uppehåller sig illegalt i landet. Det är en summa
            som ingen av våra äldre någonsin kan tillskriva sig när de besöker
            tandvården eller sjukvården.
          </note>
          <note>
            Frågan är om det är rimligt att regeringen gödslar med hundratals
            miljoner kronor, pengar som går till människor som befinner sig
            illegalt på svenskt territorium, när man samtidigt försämrar för
            tusentals äldre som vigt sina liv åt att få det här samhället
            att gå runt. I rimlighetens namn borde svaret också på den frågan
            vara nej.
          </note>
          <note>
            Utifrån dessa faktum uppstår två följdfrågor till ministern.
            För det första: Varför föreslår regeringen försämringar för 64
            000 av våra äldre, de som redan har det kärvt ekonomiskt, samtidigt
            som regeringen påstår sig ha en politik för dessa tusentals äldre?
            För det andra: Kan regeringen tänka sig att använda de 300 miljonerna,
            som ska gå till dem som befinner sig olagligt i Sverige, till
            att förhindra den osolidariska reformen vad avser taket för avgifter
            inom hemtjänsten och kanske i stället genomföra förbättringar
            inom densamma?
          </note>
          <note type="speaker">
            Anf. 38 Statsrådet ÅSA REGNÉR (S):
          </note>
          <note>
            Herr talman! Tack, Jeff Ahl! Det här är ett förslag, det har
            ännu inte beslutats om det. Det är ute på remiss. 75 procent av
            de äldre kommer inte att beröras av förslaget. När det gäller
            maxtaxan i äldreomsorgen handlar det om dem som har de bästa pensionerna.
            Den infördes i ett läge när den skulle utgöra 5 procent av finansieringen
            av äldreomsorgen. Den andelen har sjunkit till 4 procent. Det
            är ytterligare ett skäl till att göra ändringen.
          </note>
          <note>
            Jeff Ahl säger många fina saker. Han säger att retorik och praktisk
            politik måste hänga ihop, och han talar om ett parti som påstår
            sig värna de äldre. Sedan säger han: Äldre lovas en hel del inför
            varje nytt val. Men Jeff Ahl, vad gjorde ni i budgetomröstningen,
            när ni röstade emot regeringens proposition?
          </note>
          <note>
            Sverigedemokraterna röstade bort 3 miljarder – 3 miljarder! –
            till äldreomsorgen. Jag har gått tillbaka och tittat i alla papper
            för att se om det verkligen var så att ni tyckte att en ökning
            av bemanningen var en viktig fråga. Ja, det står överallt att
            ni tyckte det. Ni lovade det i valrörelsen. Sedan röstade ni emot
            3 extra miljarder till äldreomsorgen, förutom de 5 miljarder som
            nu kommer att gå till just bemanning i äldreomsorgen. Det vore
            mycket intressant att få din kommentar, Jeff Ahl, till hur ni
            kunde göra det, om det som du står och säger är sant.
          </note>
          <note>
            Det här förslaget handlar helt enkelt om att uppnå de 5 procent
            som var avsikten när maxtaxan, eller taket, i äldreomsorgen infördes.
            Det kommer inte att beröra dem som har de sämsta pensionerna.
            Det kommer att beröra dem som har de högsta. Den stora majoriteten
            av de äldre kommer inte att beröras av förslaget om det blir verklighet.
            Förslaget är nu ute på remiss.
          </note>
          <note type="speaker">
            Anf. 39 JEFF AHL (SD):
          </note>
          <note>
            Herr talman! Socialdepartementet har skickat ut det på remiss.
            Där konstateras att 296 000 kan förvänta sig en genomsnittlig
            ökning med 1 200 kronor. Av dessa 296 000 kommer 64 000 inte att
            få en förbättring utan en försämring. Det räknar man med.
          </note>
          <note>
            Att vi valde att rösta som vi gjorde i samband med att vi behandlade
            höstbudgeten är ganska enkelt. Vi sträckte ut handen till er,
            statsrådet. Ni hade möjlighet att tala med oss, att förhandla
            med oss. Om ni hade gjort det hade ni alla gånger fått igenom
            de förslag som ni föreslår. Eftersom vi har det system vi har,
            med en pensionsbroms som slår till titt som tätt, innebär det
            generellt sett ganska kraftiga försämringar för våra äldre.
          </note>
          <note>
            Det som krävs för att förbättra för våra äldre rent generellt
            är att man tar bort hela den straffskatt som våra pensionärer
            har, det som gör att de har samma skattesats som vi som arbetar.
            Det är en självklarhet. Sedan måste vi såklart också öka garantipensionerna
            betydligt, vilket vi föreslagit i våra skuggbudgetar.
          </note>
          <note>
            Vi väljer framför allt att prioritera. Det är lite grann det
            som det handlar om. Det är intressant att vi under samma utgiftsområde
            och samma anslag kan se att regeringen väljer att lägga 300 miljoner
            på dem som uppehåller sig illegalt i Sverige samtidigt som man
            försämrar för dem som arbetat hela sitt liv för samhällets bästa.
            Statsrådet väljer att inte svara på den frågan, vilket också är
            ganska intressant.
          </note>
          <note>
            Regeringen hade möjlighet att få igenom sin budget om man hade
            förhandlat med oss, eller åtminstone valt att tala med oss. Regeringen
            vill fortfarande lägga 300 miljoner på dem som befinner sig olagligt
            i Sverige i stället för på dem som arbetat hela sitt liv för samhällets
            bästa och nu tar ut pension.
          </note>
          <note type="speaker">
            Anf. 40 Statsrådet ÅSA REGNÉR (S):
          </note>
          <note>
            Herr talman! Men, Jeff Ahl, ni har väl ansvar för vad ni lovar
            pensionärerna i valrörelsen? Ni valde att rösta emot 8 miljarder
            som vid det tillfället förslogs i budgetpropositionen för ökad
            bemanning i äldreomsorgen. Det var 3 miljarder mer än vad oppositionen
            föreslog, med det var det förslaget, 3 miljarder mindre, som ni
            röstade för. Det får du ta ansvar för! Det var du som tillsammans
            med ditt parti lovade att de äldre i Sverige skulle få de medlen.
            Det är inte mitt ansvar!
          </note>
          <note>
            Det förslag som ni röstade på hade ungefär samma anslag till
            migration och integration som regeringens förslag och ändå gick
            ni på den linjen. Också det tycker jag att vi ska lägga på dig
            och inte på mig. Dessutom har regeringen sedan interpellationen
            ställdes definierat ytterligare en skattesänkning till Sveriges
            pensionärer, vilket alltså kommer att gynna de äldre.
          </note>
          <note>
            Som jag sa berör förslaget inte 75 procent av dem som har hemtjänst.
            Jag kommer inte att ställa olika grupper mot varandra. Vi gör
            en rad satsningar som bland annat gäller bostäder. Det handlar
            om 3,2 miljarder som vi kommer att definiera inför budgetpropositionen.
            En av tre saker är stöd till äldrebostäder, men framför allt har
            vi den stora satsningen på bemanning i äldreomsorgen. 8 miljarder
            skulle det ha blivit under mandatperioden. Du röstade emot det
            förslaget tillsammans med dina kollegor, Jeff Ahl. Vi kommer att
            lägga fram en handlingsplan för kvalitet inom äldreomsorgen. Det
            kommer att gynna de äldre så att de får valuta för sina pengar.
          </note>
          <note type="speaker">
            Anf. 41 JEFF AHL (SD):
          </note>
          <note>
            Herr talman! Jag konstaterar återigen: Hade regeringen förhandlat
            med oss hade vi kunnat lägga fram skarpa förslag som gjort det
            betydligt bättre för våra äldre. Men det är fortfarande så att
            regeringen under den här mandatperioden inte har finansiering
            till att till exempel ta bort hela straffbeskattningen vad gäller
            våra pensionärer jämfört med dem som arbetar.
          </note>
          <note>
            Totalt sett ger ni med ena handen men tar tillbaka med den andra.
            Det är symtomatiskt för den här regeringen hur man agerar. Man
            gynnar vissa grupper, i det här fallet till exempel dem som olagligt
            befinner sig på svenskt territorium och alltså inte har rätt att
            befinna sig här, men gör det samtidigt sämre för dem som har arbetat,
            gjort rätt för sig och hjälpt till att få det här samhället att
            gå runt. Åsa Regnér pratar om att man inte ska ställa grupp mot
            grupp, men det är precis det ni gör i er praktiska politik.
          </note>
          <note>
            Vi har problematiken med pensionsbromsen. Totalt sett har pensionerna
            försämrats under en längre period, vilket gör att det såklart
            behövs kraftiga förbättringar för våra pensionärer. Det finns
            bara ett parti som budgeterar för kraftigt höjda garantipensioner
            och borttagning av hela straffbeskattningen av våra äldre, och
            det är vi. De smulor ni tillskjuter hjälper ingenting i det stora
            hela, när det de facto ändå blir en praktisk försämring.
          </note>
          <note>
            Om ni bara gjort en så enkel sak som att bjuda in oss till förutsättnings
            ­ lösa samtal är det mycket möjligt att er budget hade gått igenom.
            Men i stället valde ni att lägga fram ett minoritetsförslag. Vi
            lever i en demokrati, och i en demokrati bör man förankra sina
            förslag hos majoriteten, för ma ­ joriteten bör rimligen styra
            över minoriteten och inte tvärtom. Det är reger ­ ingens ansvar
            att få igenom sin politik. Det är inte vår roll som oppositions
            ­ politiker att låta er sitta vid ratten helt utan att förhandla
            med övriga partier i riksdagen.
          </note>
          <note type="speaker">
            Anf. 42 Statsrådet ÅSA REGNÉR (S):
          </note>
          <note>
            Herr talman! Vi som politiker har ett jätteansvar för att genomföra
            det vi säger. Det står i alla era valdokument, på er hemsida och
            så vidare att ni vill satsa på bemanning i äldreomsorgen. Men
            när ni hade chansen röstade ni e mot det. Det var sammanlagt 3
            miljarder extra till äldreomsorgen – 8 miljarder under mandatperioden.
            Det vi talar om nu är en besparing på 150 miljoner. Vi får se
            vilken storlek det blir på det.
          </note>
          <note>
            Jag är väldigt stolt över att ingå i regeringen och leda ett
            arbete för en bättre äldreomsorg med de äldre i fokus. Vi har
            sett till att det finns medel. Vi kommer också att följa upp detta
            arbete med en kvalitetsplan för äldreomsorgen. Detta står i regeringsförklaringen;
            så viktigt är det för oss. Vi föreslår även en skattesänkning
            för pensionärer, höjt bostadstillägg och ökade pengar till bemanning.
            Jag är stolt över den politiken.
          </note>
          <note>
            Överläggningen var härmed avslutad.
          </note>
          <note>
            § 15 Svar på interpellation 2014/15:633 om könssegregeringen
            i samhället
          </note>
          <note type="speaker">
            Anf. 43 Statsrådet ÅSA REGNÉR (S):
          </note>
          <note>
            Herr talman! Mikael Eskilandersson har frågat mig om jag och
            regeringen kommer att agera mot den ökande könssegregeringen i
            samhället med lagstiftning på samma sätt som man tänker agera
            för könsfördelade styrelser eller om könsfördelningen är mindre
            viktig bland vanliga medborgare.
          </note>
          <note>
            Regeringen är, som framgick av regeringsförklaringen, en feministisk
            regering. Det innebär att hämmande könsroller och strukturer ska
            bekämpas, så att både samhälle och individ kan nå sin fulla potential.
          </note>
          <note>
            För att uppnå det jämställdhetspolitiska målet att kvinnor och
            män ska ha samma makt att forma samhället och sina egna liv är
            det centralt att bekämpa alla former av könssegregering. Det gäller
            inte minst den könssegregerade arbetsmarknaden, där kvinnor har
            lägre löner och sämre karriärmöjligheter, trots att de har en
            högre utbildningsnivå än männen. Men – och det är viktigt – segregeringen
            ökar inte, utan minskar, om än alltför långsamt.
          </note>
          <note>
            När det gäller jämställdhet i börsbolagens styrelser, som Mikael
            Eskil ­ anderssons resonemang tar sin utgångspunkt i, uppmanar
            regeringen börsbolagen att på eget initiativ verka för ökad jämställdhet.
            Men om det visar sig att detta inte leder till önskat resultat
            kommer andra åtgärder att vidtas. En jämnare könsfördelning i
            bolagsstyrelser löser visserligen inte problemet med bristen på
            jämställdhet i samhället, men är ett viktigt steg som tillsammans
            med andra leder i riktning mot ett samhälle där kvinnorna har
            halva makten och hela lönen.
          </note>
          <note>
            Men det är vad jag förstår inte Mikael Eskilanderssons huvudproblem,
            utan det rör främst hur kommunala simhallar arrangerar sin verksamhet
            eller hur skolornas gymnastiklektioner genomförs. Jag utgår ifrån
            att det sker i samband med gällande lagstiftning som förbjuder
            diskriminering, bland annat på grund av kön.
          </note>
          <note type="speaker">
            Anf. 44 MIKAEL ESKILANDERSSON (SD):
          </note>
          <note>
            Fru talman! Jag tackar Åsa Regnér för svaret. Jag frågade mycket
            riktigt om den ökande könssegregeringen i samhället och om man
            kan tänka sig att agera mot den könssegregering som sker ute i
            kommunerna i likhet med vad man hotar att göra med bolagsstyrelser.
            Min fråga handlar alltså främst om könssegregering och inte om
            jämställdhet i sig. Jämställdhet och könssegregering är inte riktigt
            samma sak. Dock är de ofta ganska sammanhängande. Könssegregering
            finns till exempel på toaletter, men där tycker vi att det är
            ganska jämställt trots det.
          </note>
          <note>
            Åsa Regnér inleder med att förklara vad man menar med feminism.
            Jag citerar ur interpellationssvaret: ”Det innebär att hämmande
            könsroller och strukturer ska bekämpas, så att både samhälle och
            individ kan nå sin fulla potential. För att uppnå det jämställdhetspolitiska
            målet att kvinnor och män ska ha samma makt att forma samhället
            och sina egna liv är det cen ­ tralt att bekämpa alla former av
            könssegregering.” Åsa Regnér avslutar med att konstatera att det
            finns lagar mot diskriminering och att det räcker. Det är uppenbart
            att man inte ser något större problem med till exempel könssegregering
            av badtider. Vad jag kan förstå krävs enligt regeringen ingen
            lagstiftning.
          </note>
          <note>
            Åsa Regnér påstår att könssegregeringen har minskat. Jag håller
            inte riktigt med. När jag gick i grundskolan kunde alla mina klasskompisar
            följa med och bada, även tjejerna. I dag får en del av min dotters
            klasskompisar inte ens gå med till badhuset när min dotter går
            dit med den övriga klassen. Har då jämställdheten verkligen ökat?
            Har de här flickorna verkligen samma möjlighet att välja sitt
            liv?
          </note>
          <note>
            Statsrådet säger att hon vill bekämpa alla former av könssegregering.
            Är det bara tomma ord, eller är man verkligen beredd att gå till
            handling och sätta ned foten? Och varför driver Socialdemokraterna
            en helt annan linje i kommunerna? I kommunerna är man för den
            här könssegregeringen. Det är Socialdemokraterna som har varit
            med och genomfört detta. Det är de som har bestämt att vi ska
            ha könssegregerade badtider. Där har vi varit ganska ensamma som
            motståndare.
          </note>
          <note>
            Lokalt brukar de rödgröna försvara sin könssegregering med att
            alla som motsätter sig separata badtider är rasister, har någon
            form av dold agenda eller har en märklig människosyn. Något egentligt
            försvar för sepa ­ rata badtider finns sällan, mer än att sådana
            efterfrågas av en del föräldrar. Varför efterfrågas de då? Och
            varför vill man tillmötesgå dessa märkliga tendenser som finns
            i samhället? Det handlar om att kontrollera dottern eller frun;
            badhusen har oftast öppet även för vuxna. Det är ett hederstänk
            som kunde ha hört hemma någon gång på medeltiden och som vi i
            Sverige har kommit ifrån ganska rejält, vill jag påstå. Det var
            länge sedan vi hade separata badtider i Sverige. Går man riktigt
            långt tillbaka hade vi inte heller separata badtider.
          </note>
          <note>
            Jag skulle vilja ställa frågan igen: Är statsrådet verkligen
            inte beredd att lagstifta mot den typ av segregering som till
            exempel separata badtider innebär?
          </note>
          <note type="speaker">
            Anf. 45 Statsrådet ÅSA REGNÉR (S):
          </note>
          <note>
            Fru talman! Interpellationen tar upp många olika saker. Den tar
            upp eventuell könskvotering till bolagsstyrelser, åtgärder för
            låginkomsttagare och jämställdhet och så vidare.
          </note>
          <note>
            När det gäller kvotering till bolagsstyrelser och den debatt
            som förs om det nu kan jag säga att vi i Sverige inte har någon
            historia av att lagstifta för kvotering. Hittills har representation
            uppnåtts genom andra åtgärder. Politiska partier har till exempel
            jämställda riksdagsgrupper eller har bildat jämställda regeringar
            därför att man har ansett att det politiska trycket och den demokratiska
            utvecklingen kräver det. Det gäller uppenbarligen inte Sverigedemokraterna,
            som har en mycket mansdominerad riksdagsgrupp. Vad ni drar för
            slutsatser av det vet jag inte. Men där kan man faktiskt prata
            om könssegregering. Kvinnor känner sig uppenbarligen inte lika
            välkomna i det här arbetet.
          </note>
          <note>
            Socialdemokraterna har en väldigt stark och stolt tradition att
            främja jämställdhet för låginkomsttagare. Jämför man Sverige och
            nordiska länder med andra länder i Europa kan man se att just
            kvinnor med låga inkomster är de som förvärvsarbetar mest. Det
            är bland annat för att man har infört särbeskattning. Det är någonting
            som jag ser att Sverigedemokraterna ifrågasätter. De vill gärna
            ha sambeskattning.
          </note>
          <note>
            När man införde särbeskattning på 70-talet kunde man se vilken
            enorm frihetsrörelse det var för svenska kvinnor. Det var nästan
            den enskilt viktigaste åtgärden för att kvinnor, och framför allt
            lågutbildade kvinnor, skulle kunna gå ut på arbetsmarknaden och
            ta arbeten där.
          </note>
          <note>
            Andra reformer var förstås omsorg i förskola och äldreomsorg.
            Det diskuterade vi i den tidigare interpellationsdebatten. Där
            kunde vi konstatera att när det verkligen gällde motsatte sig
            Sverigedemokraterna ökade anslag till bemanning – eller ska vi
            säga bekvinning? – i äldreomsorgen.
          </note>
          <note>
            En stor andel av dem som arbetar där är kvinnor. Jag skulle gärna
            se att det var fler män. Könsuppdelningen på arbetsmarknaden missgynnar
            kvinnor. På det sättet ska vi definitivt arbeta emot den formen
            av könssegregering på arbetsmarknaden.
          </note>
          <note>
            Jag noterar att många av de åtgärder som har vidtagits under
            de senaste 30, 40 eller till och med 50 åren i Sverige är sådant
            som Sverigedemokraterna i dag ifrågasätter eller direkt motsätter
            sig. Jag har lite svårt att förstå argumenten.
          </note>
          <note>
            När det gäller simhallar och annan kommunal verksamhet är det
            som jag sa. Jag utgår från att man följer lagstiftning på alla
            sätt och vis. Jag kan inte lägga mig i simhallars öppettider i
            kommuner.
          </note>
          <note type="speaker">
            Anf. 46 MIKAEL ESKILANDERSSON (SD):
          </note>
          <note>
            Fru talman! I vanlig ordning, tänkte jag säga, angriper man motståndaren
            snarare än att svara på frågan varför det är så fantastiskt att
            ha separata badtider.
          </note>
          <note>
            Jag noterar att man påstår att man inte skulle kunna komma åt
            detta eller ha åsikter om det. Det är klart att man kan ha åsikter
            om det och även införa lagstiftning om att man inte får ha direkt
            könsdiskriminerande öppettider där bara personer av ett visst
            kön är tillåtna att besöka badhuset. Det skulle vara mycket möjligt
            att införa om man skulle vilja det.
          </note>
          <note>
            I stället tar man upp att vi har en mansdominerad riksdagsgrupp.
            Det är inte så att vi inte tillåter kvinnor att ingå i vår riksdagsgrupp.
            Vi bjuder tvärtom in så många kvinnor som vi bara kan. Sedan har
            vårt parti varit utsatt för väldigt mycket smutskastning, väldigt
            mycket hot och den typen av åtgärder som kanske ligger lite utanför
            ämnet. Det har gjort att kvinnor kanske skräms bort.
          </note>
          <note>
            Jag har själv en fru som numera är engagerad, men hon var väldigt
            skeptisk. Hon tänkte på barnen och vidare i de leden. Det kunde
            utsätta barnen för en risk att vara engagerad i mitt parti. Det
            är ett problem som vi brottas med hela tiden.
          </note>
          <note>
            Att införa separata badtider innebär i praktiken att man köper
            ett resonemang som hör hemma någonstans i medeltiden. Man köper
            att det ska vara okej att kontrollera dottern eller frun. Man
            ska kunna kontrollera att hon inte träffar någon man eller någon
            annan olämplig person. I vissa fall uttrycks det som att man inte
            tillåter dem att bada tillsammans med andra flickor som inte har
            rätt beklädnad för att bada.
          </note>
          <note>
            Jag förstår fortfarande inte hur man kan tycka att det är bra
            att införa det år 2015 i Sverige. Vi har kommit bort från förtrycket
            av kvinnor, i varje fall till stor del. Sedan kan man mycket väl
            ta upp att vi är för frivillig sambeskattning. Men den sambeskattningen
            är frivillig.
          </note>
          <note>
            För mig och min fru skulle det till exempel innebära att vi skulle
            få det betydligt bättre ställt. Du kanske tycker att min fru är
            ojämställd, att hon är nedtryckt, att hon är förtryckt och har
            problem med det. Men jag tror inte att min fru skulle hålla med
            om att hon är förtryckt.
          </note>
          <note>
            Man förutsätter att det är förtryckande att ha en frivillig sambeskattning.
            Men man tycker inte att det är förtryckande att vissa inte får
            lov att bada ihop med sina klasskompisar, utan de ska hållas isär
            från alla svenska elever eller framför allt pojkar. Att man inte
            tycker att det är förtryckande är direkt förvånande.
          </note>
          <note type="speaker">
            Anf. 47 Statsrådet ÅSA REGNÉR (S):
          </note>
          <note>
            Fru talman! Om det finns någon reform i Sverige som har gett
            kvinnor självständighet och möjlighet att inte vara kontrollerade
            utan påverka sina egna liv och sina egna inkomster är det just
            särbeskattning. Det är bara att titta på hur arbetskraftsdeltagandet
            ökade när den reformen infördes.
          </note>
          <note>
            Jag baserar inte mina inlägg här på anekdoter. Jag lägger ingen
            värdering på olika personers fruar. Jag tittar på statistik. Det
            råder en ojämställdhet i samhället. Det råder en ojämställdhet
            på arbetsmarknaden. Det blev betydligt bättre när till exempel
            särbeskattning infördes.
          </note>
          <note>
            Jag har sett att ni själva jämför med Tyskland, som ni tycker
            är ett gott exempel i detta avseende. Där kan man konstatera att
            kvinnors arbetskraftsdeltagande är betydligt lägre än mäns, och
            beroendet är därmed betydligt större. Det är bara att följa statistiken
            där man ser vad som hände på 70-talet när vi införde särbeskattning
            i Sverige. Jämställhet handlar om kunskap, statistik och att läsa
            på.
          </note>
          <note>
            När det gäller frågor om könssegregering och åtgärder mot det
            har vi i Sverige haft en historia av att man vidtar frivilliga
            åtgärder till exempel inom partier. Nu hör jag här att det är
            synd om SD, och det är därför det inte finns kvinnor i riksdagsgruppen.
            Det håller jag helt enkelt inte med om. Det är väl bara att arbeta
            som alla andra partier om ni tycker att det är viktigt. Jag lägger
            mig inte i hur ni gör det. Jag bara konstaterar att könssegregeringen
            är ganska häftig inom SD. Det är möjligt att kvinnor är för rädda
            för att vara med i just ditt parti. Det vet jag inte. Däremot
            ska jag säga att kvinnoaktivister och feminister dessvärre måste
            vara väldigt orädda, annars överlever de inte.
          </note>
          <note>
            När det gäller bolagsstyrelserna hoppas vi att industrin, näringslivet,
            de börsnoterade bolagens styrelser och företagen själva kommer
            fram till att de vill ha 40 procent kvinnor i sina styrelser år
            2016. Vi hoppas även där att de kommer på frivilliga åtgärder
            för att uppnå det. Efter bolagsstämmorna i år uppnådde de ungefär
            30 procent. Det är en bra utveckling. Jag hoppas att man även
            där inte behöver lagstiftning utan att man själv kommer fram till
            hur man ska göra. Det har visat sig vara ganska så verkningsfullt
            i Sverige. Men gör man inte det vill vi lagstifta om 40 procent.
          </note>
          <note>
            När det för övrigt gäller simhallar måste kommuner fatta bra
            beslut i enlighet med lagar och förordningar. Jag har inte sagt
            att jag tycker att det är bra med olika tider.
          </note>
          <note type="speaker">
            Anf. 48 MIKAEL ESKILANDERSSON (SD):
          </note>
          <note>
            Fru talman! Jag konstaterar att Åsa Regnér ägnar i stort sett
            hela sin tid åt att tala om allting annat än separata badtider.
            Jag kan förstå det. Det är inte särskilt roligt att diskutera
            den frågan när man har en så märklig syn på det framför allt inom
            Socialdemokraterna.
          </note>
          <note>
            Åsa Regnér talar om att man behövde vara orädd, eftersom man
            annars inte överlevde som feminist. Jag tror att de flickor som
            råkar ut för den typen av könsförtryck som Socialdemokraterna
            är med och understöder genom sina separata badtider också behöver
            vara ganska orädda för att klara av att överleva. Tyvärr ligger
            deras livhanke nog betydligt mer illa till om man ser till statistiken.
          </note>
          <note>
            I övrigt kan jag konstatera att man tycker att det är okej att
            gå in i privata bolagsstyrelser som tillsätts av privata ägare.
            Där tycker man att det är okej att gå in och styra vem som får
            lov att tillsättas. Men man tycker inte att det är okej att gå
            in och förklara för en kommun vad den får lov att göra med sina
            badtider.
          </note>
          <note>
            Kommunerna är ändå en del av det allmänna. Vi som politiker är
            med och styr ända ned i kommunerna. Man tycker inte ens att man
            kan gå ned på kommunnivå inom Socialdemokraterna och trycka på:
            Ni bör inte införa separata badtider. Inte ens det kan man sträcka
            sig till. Men man kan gå in i en privat bolagsstyrelse i ett bolag
            som ägs av en privat ägare där man över huvud taget inte har med
            saken att göra.
          </note>
          <note>
            Där kan man gå in och ändra, därför att det ligger betydligt
            närmare en själv att sitta en bolagsstyrelse än att vara utsatt
            för det könsförtryck som faktiskt finns i dagens samhälle.
          </note>
          <note type="speaker">
            Anf. 49 Statsrådet ÅSA REGNÉR (S):
          </note>
          <note>
            Fru talman! Man satsade under de förra två mandatperioderna under
            den förra regeringen 2 ½ miljard på jämställdhetspolitiken. Det
            finns gan ­ ska många frågor att ta tag i där. Riksrevisionen
            gjorde nyligen en uppföljning och sa att regeringen hade satt
            igång flera goda initiativ men att man hade ganska dålig styrning
            och rätt så dålig koll på vad åtgärderna egentligen ledde till
            och huruvida man uppnådde jämställdhet eller inte när man satte
            igång olika verksamheter.
          </note>
          <note>
            Det vill jag ändra på. Det vill jag ägna mycket tid åt. För mig
            är jämställdhet lika makt, inflytande, ekonomisk jämställdhet,
            att våld mot kvinnor minskar och att utsatta kvinnor och flickor
            får det skydd som de har rätt till och sina rättigheter uppfyllda.
            Jämställdhet är att kvinnor ses som aktörer och att de har lika
            mycket makt och inflytande i samhället som män.
          </note>
          <note>
            Jag vill verka för en jämställdhetspolitik som satsar på dett
            a i en femi ­ nistisk regering som också har koll på vart pengarna
            tar vägen. Jag kommer att samverka med olika aktörer. Jag jobbar
            hårt tillsammans med kvinnoorganisationer, med Sveriges Kommuner
            och Landsting och med kommuner så att man både följer dagens lagstiftning
            vad gäller till exempel diskriminering och fortsätter att utveckla
            politiken på olika områden.
          </note>
          <note>
            Jag är stolt över att ingå i Sveriges första feministiska regering,
            och jag kommer att arbeta hårt för flickors och kvinnors rättigheter
            och för mäns och pojkars deltagande i arbetet.
          </note>
          <note>
            Överläggningen var härmed avslutad.
          </note>
          <note>
            § 16 Svar på interpellation 2014/15:537 om regeringens ekonomiska
            politik
          </note>
          <note type="speaker">
            Anf. 50 Finansminister MAGDALENA ANDERSSON (S):
          </note>
          <note>
            Fru talman! Niklas Wykman har frågat mig om jag anser det förenligt
            med en ansvarsfull ekonomisk politik att gå fram med en budget
            som enligt prognosen har strukturella underskott och ett lägre
            arbetskraftsdeltagande samt en högre jämviktsarbetslöshet.
          </note>
          <note>
            Det strukturella sparandet har försämrats betydligt de senaste
            åren. Den bedömningen gör såväl regeringen som Konjunkturinstitutet,
            Finanspolitiska rådet och Europeiska kommissionen. Enligt regeringens
            beräkningar försämrades det strukturella sparandet med omkring
            1 procentenhet mellan 2012 och 2014 – från balans till ett underskott
            på närmare 1 procent. Regeringen bedömer att försämringen framför
            allt kan förklaras med de ofinansierade åtgärder, bland annat
            skattesänkningar, som den förra regeringen genomförde trots att
            konjunkturläget förbättrades. Högre utgifter än förväntat kopplade
            till migration och ohälsa har också till viss del bidragit till
            det försämrade strukturella sparandet.
          </note>
          <note>
            Ett strukturellt underskott på närmare 1 procent är alltför stort
            för att det ska vara förenligt med en ansvarsfull politik att
            vända det till ett överskott på kort tid. Nu kopplar regeringen
            ett fast grepp om finanspolitiken, vilket kommer att leda till
            att sparandet successivt stärks.
          </note>
          <note>
            De kommande åren förväntas sysselsättningen och arbetade timmar
            öka och arbetslösheten minska. Arbetskraftsdeltagandet är högt
            och har utvecklats starkare än enligt bedömningen för ett år sedan,
            men under de kommande åren väntas arbetskraftsdeltagandet minska
            något. Det beror på att grupper som har ett förhållandevis lågt
            arbetskraftsdeltagande förväntas utgöra en allt större andel av
            befolkningen. Denna utveckling har varit känd under en längre
            tid och avspeglades även i den förra regeringens prognoser. Detta
            är alltså inte en konsekvens av den förda politiken.
          </note>
          <note>
            Ett av regeringens viktigaste mål är att arbetslösheten ska minska
            och sysselsättningen öka. Den ekonomiska politiken ska bidra till
            att uppnå regeringens målsättning att sänka den höga arbetslösheten.
            Bland annat är det väsentligt att snabbare ta till vara nyanländas
            kompetens. Bättre fungerande validering av nyanländas kunskaper
            och snabbspår till arbetsmarknaden är exempel på åtgärder som
            kan bidra till en snabbare etablering och därmed en bättre utveckling
            på arbetsmarknaden.
          </note>
          <note type="speaker">
            Anf. 51 NIKLAS WYKMAN (M):
          </note>
          <note>
            Fru talman! Jag tackar finansministern för svaret. Vi ser hur
            effekterna på offentliga finanser av den förda politiken gradvis
            mörkas eller döljs. Bland andra Ekonomistyrningsverket och Finanspolitiska
            rådet påtalar detta i sina rapporter.
          </note>
          <note>
            Vi hör också hur regeringen använder starka ord för att beskriva
            vad det är man anser sig göra. Man säger att man kopplar ett fast
            grepp om offentliga finanser. Retoriska figurer kan givetvis alltid
            tolkas olika och ha olika betydelser. Men om ett fast grepp om
            offentliga finanser och att man nu kopplar ett sådant, som Magdalena
            Andersson säger, innebär strukturella underskott varje år, ökad
            jämviktsarbetslöshet, minskat arbetskraftsdeltagande och ökat
            utanförskap leder kanske liknelsen om ett fast grepp om offentliga
            finanser fel.
          </note>
          <note>
            Tvärtom ser vi nu att man skriver upp utgiftstaken och ökar utgifterna
            med 50–60 miljarder. Man går fram med en politik som leder till
            ett strukturellt underskott under hela mandatperioden. Det är
            inte att koppla ett fast grepp om de offentliga finanserna.
          </note>
          <note>
            Vi såg hur Sverige efter finanskrisen fick internationellt beröm.
            Vi hade bland de starkaste offentliga finanserna i Europeiska
            unionen. Trots att Sverige är ett av de länder som är mest exponerat
            för vad som händer i omvärlden, då vi har en export som motsvarar
            nästan hälften av vår bruttonationalprodukt, mellan 40 och 50
            procent, och trots att krisen i huvudsak bestod i en kraftig nedgång
            i internationell efterfrågan – det största fallet sedan krisen
            på 30-talet – klarade Sverige krisen bättre än snart sagt vilket
            annat jämförbart land som helst.
          </note>
          <note>
            Vi kunde se att sysselsättningen under Alliansens tid växte med
            350 000, och vi kunde se att utanförskapet pressades tillbaka
            med 200 000. Vi hade relativt god tillväxt i Sverige; tillväxten
            per sysselsatt i ekonomin växte mer här än i de flesta andra länder.
            I några länder växte den mer, till exempel USA. Men den växte
            mer här än vad den gjorde i till exempel Storbritannien, Tyskland
            och andra länder.
          </note>
          <note>
            För denna hantering fick Sverige givetvis mycket beröm från OECD,
            IMF och EU-kommissionen. Sverige beskrevs som en outlier eller
            som ett land som stod ut för skötseln av offentliga finanser,
            för sysselsättningstillväxten och för arbetskraftsdeltagandet.
            På det hela taget övertog den regering som nu sitter en stark
            eller till och med mycket stark position, särskilt relativt andra
            länder.
          </note>
          <note>
            De organisationer som berömmer Sverige för krishanteringen och
            för den starka ekonomin påtalar också en hel del problem för svensk
            ekonomi och för svensk arbetsmarknad. Det är höga trösklar in
            på arbetsmarknaden, höga skattekilar som tränger undan arbetstillfällen
            och regleringar på arbetsmarknaden och bostadsmarknaden som gör
            att ekonomin i sin helhet producerar mindre eller prestera r sämre
            på annat sätt.
          </note>
          <note>
            Frågan är: Vad gör en regering som möter denna typ av utmaningar?
            Vi ser ett växande utanförskap, ett minskande arbetskraftsdeltagande
            och strukturella underskott. Regeringen får från internationella
            bedömare berättat för sig att det finns problem med trösklar,
            skattekilar och regleringar.
          </note>
          <note>
            En regering borde i det läget vidta åtgärder för att adressera
            och lösa problemen. I stället ser vi att regeringen själv beskriver
            att problemen snarare fördjupas än löses under åren vi har framför
            oss. Det handlar om jämviktsarbetslöshet, strukturella underskott,
            minskat arbetskraftsdeltagande och ökat utanförskap.
          </note>
          <note>
            Därför är min fråga till finansministern om hon verkligen anser
            det vara i linje med ansvar för offentliga finanser och ansvar
            för svensk arbetsmarknad och svensk ekonomi att inte vidta åtgärder
            mot de problem som Sverige står inför och som internationella
            bedömare också påpekar.
          </note>
          <note type="speaker">
            Anf. 52 Finansminister MAGDALENA ANDERSSON (S):
          </note>
          <note>
            Fru talman! Jag skulle kanske vara lite försiktig att tala om
            ordning och reda och ansvar om jag vore Niklas Wykman. Under Niklas
            Wykmans år på Finansdepartementet ökade budgetunderskottet varje
            år. Under förra mandatperioden gick man från att i princip ha
            haft balans i de offentliga finanserna till att sedan lämna över
            ett underskott på 74 miljarder kronor. Det var ett underskott
            som växte i slutet av mandatperioden trots att konjunkturen då
            vände. Det är inte att ha ett fast grepp om de offentliga finanserna.
          </note>
          <note>
            Nu däremot, när vi har en ny regering som tar ansvar för de offentliga
            finanserna, kopplar vi ett fast grepp. Det vi ser är att under
            mandatperioden minskar underskotten för varje år. Under Niklas
            Wykmans år på Finansdepartementet ökade underskotten varje år.
            När Niklas Wykman har lämnat Finansdepartementet minskar underskotten
            varje år.
          </note>
          <note>
            Hur Niklas Wykm an och Moderaterna ser på ansvaret för ekonomin
            kommer till uttryck i den budgetmotion som man lade fram i samband
            med vårändringspropositionen. Av de reformer för 3 miljarder som
            man hade var 2 av de 3 miljarderna inte finansierade. Man fortsätter
            med den politik som har blivit kännetecknande för Moderaterna.
          </note>
          <note>
            Vad gäller Sveriges framtid finns det naturligtvis en rad utmaningar,
            som regeringen nu också tar sig an. Ett stort problem i Sverige
            är bland annat den höga ungdomsarbetslösheten. Här går regeringen
            ifrån den moderata politiken där man strör ut skattepengar på
            alla ungdomar, oavsett om de behöver stöd eller inte för att komma
            in på arbetsmarknaden. Vi vidtar i stället mer effektiva åtgärder.
            I stället för att sprida ut pengarna på alla ungdomar riktar vi
            dem specifikt till de grupper som behöver stöd för att komma in
            på arbetsmarknaden, inte minst ungdomar som inte har gymnasieutbildning.
          </note>
          <note>
            Det är ett mer effektivt och ansvarsfullt sätt att sköta de offentliga
            finanserna. Vi har en budget där plus och minus går ihop i de
            reformer vi genomför, men vi försöker också använda våra skattepengar
            så effektivt som möjligt.
          </note>
          <note type="speaker">
            Anf. 53 NIKLAS WYKMAN (M):
          </note>
          <note>
            Fru talman! Det som finansministern säger om Moderaternas skuggbudget
            stämmer inte. Det har finansministern debatterat med mig och många
            flera vid tidigare tillfällen.
          </note>
          <note>
            Alliansen tog ansvar för Sverige under mycket svåra år, under
            den värsta internationella ekonomiska kris som vi har sett sedan
            depressionen. Det gjorde Alliansen med stor framgång. Sverige
            har också fått mycket internationellt beröm för det – av IMF,
            EU-kommissionen och OECD. Det är inte sannolikt att finansministerns
            misskreditering av hur Alliansen skötte den ekonomiska politiken
            skulle nå framgång gentemot de institu ­ tionerna. Svenska folket
            har en djupt rotad medvetenhet om att svensk ekonomi sköttes väl
            och stod stark. Särskilt i jämförelse med andra länder kan man
            se Sveriges goda resultat.
          </note>
          <note>
            Det oroväckande är dock att finansministern vill debattera det
            förflutna mer än den framtid som hon har ansvar för. Det är givetvis
            relevant att diskutera det förflutna, vilken position Sverige
            har haft och vilken position den sittande regeringen tog över
            Sverige i – den var mycket god, enligt de internationella bedömarna.
            Men regeringen har till uppgift att staka ut vägen för Sverige
            in i framtiden. Det är anmärkningsvärt att vi har en finansminister
            som är nöjd med den politik som regeringen presenterar när regeringen
            själv, i sina egna dokument, skriver att jämviktsarbetslösheten
            kommer att öka, arbetskraftsdeltagandet sjunka och utanförskapet
            öka. Det kan en sittande regering rimligen inte vara nöjd med.
            Här borde kraftiga åtgärder sättas in.
          </note>
          <note>
            Särskilt allvarligt är det kanske att arbetskraftsdeltagandet
            krymper framöver. I sitt svar skyller finansministern detta på
            förändringar i befolkningen. En rimligare ansats är att om befolkningen
            förändras behöver politiken givetvis möta de förändringarna så
            att arbetsmarknaden, drivkrafter och stöd anpassas för att den
            befolkning som man har ska kunna delta i arbetskraften. Det är
            det som är den politisk a utmaningen. Utmaningen är i nte att,
            som finansministern gör , passivt konstatera att färre, sett till
            andelen, kommer att stå till arbetsmarknadens förfogande.
          </note>
          <note>
            Jobbskatteavdraget har varit en viktig del i att öka sysselsättningen
            och arbetskraftsdeltagandet. Finansministern motsatte sig varje
            steg av jobbskatteavdraget vid dess införande. Men nu förväntas
            regeringen inte göra något åt det. Man har kritiserat varje steg
            men vill inte ta bort jobbskatteavdraget. Det baseras givetvis
            på att man vet att jobbskatteavdraget är en av de mest effektiva
            åtgärderna – kanske den mest effektiva åtgärden – för att stimulera
            arbetskraftsdeltagande och få sysselsättningen att växa.
          </note>
          <note>
            Alliansregeringen genomförde jobbskatteavdraget för att arbetskraftsdeltagandet
            skulle öka. Arbetskraftsdeltagandet ökade också mer i Sverige
            än i de allra flesta jämförbara länder. Detta ger internationella
            bedömare Sverige beröm för. Bland annat OECD lyfter fram att arbetskraftsdeltagandet
            har utvecklats väl i Sverige.
          </note>
          <note>
            Nu ser vi en regering som i stället står passiv, som inte vidtar
            åtgärder för arbetskraftsdeltagandet. Då ser vi också att arbetskraftsdeltagandet
            sjunker i prognoserna.
          </note>
          <note>
            När befolkningssammansättningen ändras behöver politiken anpassas
            för att den befolkning vi har ska kunna arbeta, i stället för
            att man förklarar bort det med att befolkningssammansättningen
            ändras. Därför är min fråga till finansministern: Vilka åtgärder
            avser finansministern att vidta för att arbetskraftsdeltagandet
            ska öka i stället för att minska?
          </note>
          <note type="speaker">
            Anf. 54 SARA KARLSSON (S):
          </note>
          <note>
            Fru talman! Som både finansministern och Niklas Wykman har konstaterat
            dras vi tyvärr med underskott i ekonomin. Det är ett arv som vi
            förvaltar från tidigare regering. Nuvarande regerings ekonomiska
            politik börjar nu beta av underskotten men lägger inte fram några
            stora sparpaket. Det är inte läge för det. Det är läge för att
            satsa på att möta de utmaningar som vårt samhälle står inför.
          </note>
          <note>
            Det är intressant att Moderaterna, när de lyssnar in vad som
            sägs i den internationella ekonomiska debatten, oftast bara tar
            fasta på att Anders Borg har fått beröm – det är såklart roligt
            att Anders Borg har fått beröm – men också en del saker som bekräftar
            de egna teserna. Men det finns också annat som diskuteras i den
            internationella ekonomiska debatten. Allt fler lämnar nu tidigare
            dogmer om att jämlikhet och skatter är skadliga. Allt fler pekar
            nu på att det är den växande ojämlikheten som är skadlig. Man
            efterfrågar en omläggning av den ekonomiska politiken. Det är
            det som regeringen gör nu. De lägger om riktningen för politiken
            för att investera i samhället, mot mer av jämlikhet och i det
            som bygger Sverige starkt långsiktigt.
          </note>
          <note>
            Moderaterna vill gärna tala om pengar men talar inte lika gärna
            om människor. Jag vill understryka att det är viktigt att hålla
            ordning i statens finanser. Men det som händer på Finansdepartementet
            är inte helt bortkopplat från det som händer ute i samhället.
            Det finns stora behov av investeringar i järnväg, i bostäder och
            i utbildning för att höja kompetensen och för att underlätta för
            matchning på arbetsmarknaden, så att de som är arbetslösa också
            kan ta de arbeten som växer fram.
          </note>
          <note>
            Vi behöver bryta ungdomsarbetslösheten. Det lägger regeringen
            fram satsningar på. Vi behöver möjliggöra för fler kvinnor att
            delta fullt ut i arbetslivet. Därför satsar vi på välfärden, så
            att vi har en välfärd där vi kan känna oss trygga med både barnomsorg
            och äldreomsorg. Det möjliggör för kvinnor att delta i arbetslivet
            fullt ut. Vi behöver också gå mot ökad jämlikhet. Det bygger ett
            starkare samhälle.
          </note>
          <note>
            Det är också att ta ansvar för Sveriges ekonomi, kortsiktigt
            och långsiktigt.
          </note>
          <note type="speaker">
            Anf. 55 FREDRIK SCHULTE (M):
          </note>
          <note>
            Fru talman! Jag skulle vilja ta vid där Sara Karlsson slutade.
            Hon kom in på ett ganska viktigt ämnesområde: den ökande ojämlikheten
            som är en trend i hela världen. Sverige är fortfarande ett av
            världens kanske mest ekonomiskt jämlika länder. Men det här är
            en global trend som man måste ta på allvar.
          </note>
          <note>
            Socialdemokraterna bjöd in den franske ekonomen Picketty till
            sitt ekonomiskpolitiska seminarium i Almedalen förra året. Det
            var positivt eftersom Picketty lyfter upp viktiga frågor. Socialdemokraterna
            ska ha en eloge för det.
          </note>
          <note>
            Det som är lite tråkigt är att Socialdemokraterna konsekvent
            har valt att lägga dövörat till när det gäller att titta på hur
            man ska lösa problemen. Jag delar inte alla Pickettys slutsatser,
            men han tar upp att en central utmaning är att vi har en situation
            där skatten på kapital, som är rörligt och som rör sig snabbt
            över gränserna – de absolut rikaste flyttar till skatteparadis
            och kan enkelt f å god avkastning på sina pengar – är väldigt
            låg, medan skatten på arbete är väldigt hög.
          </note>
          <note>
            Sverige är ett av de länder i västvärlden där den absolut största
            skattebördan ligger på vanliga, hårt arbetande människor. Vi har
            samtidigt, under både socialdemokratisk tid vid makten och allianstid
            vid makten, fått se ett sjunkande skattetryck på just kapital.
          </note>
          <note>
            Sverige har nu en entreprenörsskatt som är relativt låg, även
            i interna ­ tionellt hänseende, och det tycker jag är positivt.
            Men vi måste ta de här frågorna på allvar och se till att pressa
            ned skattetrycket även för vanliga, hårt arbetande människor.
          </note>
          <note>
            Mot den bakgrunden är det tråkigt att Socialdemokraterna står
            och pratar om jämlikhet och om att vi måste se till att minska
            klyftorna och sedan för en politik som innebär att de människor
            som står längst från arbetsmarknaden får det tuffare att komma
            in genom att man vill höja skatten på jobb och företagande för
            vanliga människor. Det är inte en bra inriktning.
          </note>
          <note>
            Det ser man också tydligt i andra ändan. Socialdemokraterna vill
            använda de pengar som man får in genom skattehöjningar till att
            konsekvent bygga ut bidragssystem som gör det mindre lönsamt att
            arbeta. Vi kommer att få en situation där den arbetslöse tidigare
            höginkomsttagaren som är väl etablerad på arbetsmarknaden men
            har blivit arbetslös under en kort tid kommer att få 5 000 kronor
            i bidragsökning på grund av den socialdemokratiska politiken,
            vilket gör att man i många lägen kommer att tjäna mer på att vara
            arbetslös än på att jobba som till exempel servitris. Det här
            skapar ett strukturellt problem där arbete inte uppmuntras och
            inte blir lönsamt.
          </note>
          <note>
            I det här inlägget vill jag avslutningsvis adressera frågan om
            underskott. Jag skulle vilja komma tillbaka till den i nästa inlägg.
          </note>
          <note>
            Det är lite märkligt att Socialdemokraterna i åtta års tid har
            lagt oppositionsbudgetar där man kan summera underskotten till
            ännu mer än de underskott vi redan har. Under de senaste fyra
            åren skiljer det bara 8 miljarder gentemot Alliansens politik.
            Man för alltså exakt samma expansiva politik som Alliansen, och
            så skyller man på att man inte har hållit i de offentliga finanserna.
          </note>
          <note type="speaker">
            Anf. 56 Finansminister MAGDALENA ANDERSSON (S):
          </note>
          <note>
            Fru talman! Jag vill säga till Niklas Wykman att jag inte har
            kritiserat den förra regeringen för den ekonomiska politik den
            förde under själva finanskrisen.
          </note>
          <note>
            Min kritik riktar sig mot den politik ni förde under slutet av
            förra mandatperioden, när ni trots att konjunkturen vände fortsatte
            att genomföra stora ofinansierade skattesänkningar. Det gjorde
            att vi fick ta över statsfinanser med ett stort underskott och
            även ett stort strukturellt underskott. Det var faktiskt ett strukturellt
            underskott på 1 procent av bnp som ni lämnade efter er när ni
            lämnade över statsfinanserna. Det gjorde att vi var ungefär 75
            miljarder från målet vi har om ett strukturellt överskott på 1
            procent av bnp.
          </note>
          <note>
            I den moderata budgetmotionen som ni lade fram i våras är det
            2–3 miljarder som är ofinansierade. Den beräkningstekniska korrigering
            som ni hänvisar till var redan gjord i den vårändringsbudget som
            regeringen lade, och ni lägger er motion på den budgeten. Den
            korrigeringen var alltså redan gjord. Ni kan inte använda den
            igen. Det går inte att göra på det sättet.
          </note>
          <note>
            Detsamma gäller för studiemedel och avskrivningar för studiemedel.
            Det syns i bokföringen, men det slår inte mot det offentligfinansiella
            sparandet det år man genomför den förändringen. Därmed fattas
            det 2 miljarder i er budgetmotion – tråkigt men sant.
          </note>
          <note>
            Vad gäller arbetskraftsdeltagandet är det ju så att även på den
            tiden då Moderaterna satt vid regeringsmakten avspeglade prognoserna
            ett något sjunkande arbetskraftsdeltagande. Jag delar helt Niklas
            Wykmans uppfattning att det är viktigt att vi gör någonting åt
            det. Jag gav också i mitt interpellationssvar några exempel på
            vad regeringen gör för att få upp arbetskraftsdeltagandet i grupper
            som har lågt sådant. Jag kan repetera dem för Niklas Wykman om
            han inte hörde dem första gången.
          </note>
          <note>
            Det handlar bland annat om att snabbare ta till vara nyanländas
            kompetens genom bättre validering och ett snabbspår in på arbetsmarknaden.
            Det är två av de åtgärder som vi vidtar där. Därutöver har vi
            aviserat ett ganska stort kunskapslyft, som också kommer att möjliggöra
            för människor som i dag inte är med på arbetsmarknaden på grund
            av kompetensbrist att träda in på arbetsmarknaden. Det är några
            exempel på det som regeringen gör. Därutöver är det naturligtvis
            viktigt att Arbetsförmedlingen fungerar bättre än den gör i dagsläget.
          </note>
          <note>
            Slutligen vill jag säga till Fredrik Schulte att en väl fungerande
            a-kassa faktiskt kan göra det mer lönsamt att arbeta. Om du har
            ett bättre försäkringsskydd när du arbetar och om du blir arbetslös,
            ja, då blir det faktiskt mer lönsamt att delta i arbetskraften
            och arbeta.
          </note>
          <note type="speaker">
            Anf. 57 NIKLAS WYKMAN (M):
          </note>
          <note>
            Fru talman! Tack, finansministern, för svaret! Jag kan kort och
            gott konstatera att det inte stämmer. Vår budget är inte underfinansierad.
            Finansministern hävdar att det skulle vara fel att använda begrepp
            som beräkningsteknisk justering. Det gör regeringen själv vid
            två tillfällen i sin egen budget. Därmed borde den frågan vara
            utagerad.
          </note>
          <note>
            Vad gäller arbetskraftsdeltagandet är det allvarligt att regeringen
            inte presenterar nya konkreta åtgärder. Finansministern hänvisade
            här till kunskapslyft. Man har tidigare talat om saker som 90-dagarsgaranti.
            Jag höll på att säga 90-talsgaranti eftersom den ibland betecknas
            på det sättet, men 90-dagarsgaranti är det korrekta. De här åtgärderna
            har använts tidigare, utvärderats och därefter förkastats för
            att de helt enkelt inte fungerar. Förvisso kan den typen av insatser
            bidra till att man kan trixa med statistiken eller dölja verkligheten
            något. Man kan klassificera om människor från att vara arbetslösa
            till att vara i åtgärder, och därmed kan man frisera den offentliga
            statistiken. Någon riktig effekt på arbetskraftsdeltagande, sysselsättning
            och arbetslöshet långsiktigt har det däremot inte visat sig ha.
            Det var bland annat därför som tidigare socialdemokratiska regeringar
            övergav idén om 90-dagarsgaranti, eller 100-dagarsgaranti som
            den då hette. Nu vill man återinföra den i brist på andra förslag.
          </note>
          <note>
            Nu när vi har allt fler äldre har regeringen börjat gå fram med
            förslag som gör det dyrare för äldre att delta i arbetskraften.
            Det tycker jag är beklagligt.
          </note>
          <note>
            Vi får nu se hur mycket press Miljöpartiet och Vänsterpartiet
            sätter på finansministern, hur mycket den ekonomiska politiken
            kommer att skötas med underskott framöver och vilka utgifter man
            inte kommer att kunna säga nej till. Vi hör redan att man eventuellt
            ska runda det finanspolitiska ramverket genom att låta bland annat
            pensionspengar göra sådant som borde vara inom ramen för statens
            budget. Jag hoppas att regeringen tänker om och sköter den ekonomiska
            politiken bättre.
          </note>
          <note type="speaker">
            Anf. 58 SARA KARLSSON (S):
          </note>
          <note>
            Fru talman! Jag tycker att det är glädjande att Fredrik Schulte
            här säger att det är viktigt att ta den växande ojämlikheten på
            allvar. Men det hänger inte riktigt ihop, tycker jag, med den
            linje som Moderaterna har företrätt de senaste åren och fortsätter
            att företräda. Även om Sverige under lång tid har varit och fortfarande
            är ett av världens mest jämlika länder var resultatet efter ett
            antal års borgerligt styre att det bland OECD-länderna var i Sverige
            ojämlikheten växte allra snabbast.
          </note>
          <note>
            Nu lägger vi om politiken för att öka jämlikheten och stärka
            samhället. Det finns flera viktiga delar i den politiken. En av
            dem, den viktigaste, är att bekämpa arbetslösheten. Det gör vi
            genom att investera i bostäder, i infrastruktur och i utbildning
            som stärker samhället och hjälper till att bekämpa arbetslösheten.
          </note>
          <note>
            Det är en väg som vi väljer i stället för att fortsätta sänka
            skatterna, vilket delvis har skapat underskott i ekonomin och
            delvis syftar till att subventionera fram en allt större låglönesektor.
            Det har visat sig vara ineffektivt och är en väg som vi inte vill
            gå. I stället satsar vi på saker som stärker samhället. Det gör
            vi för att skapa mer jämlikhet, och det gör vi samtidigt som vi
            håller ordning i statens finanser och börjar beta av de underskott
            som vi ärvde.
          </note>
          <note type="speaker">
            Anf. 59 FREDRIK SCHULTE (M):
          </note>
          <note>
            Fru talman! Den växande ojämlikheten, som Sara Karlsson och jag
            själv har talat om, är alltså en global trend. Den trenden kan
            bara motverkas genom att man får fler människor i arbete. Vi hörde
            precis Sara Karlsson tala om att Socialdemokraterna inte vill
            arbeta för att se framväxten av fler enklare jobb, som kanske
            har lite lägre lön än de jobb vi i dag ser på arbetsmarknaden.
          </note>
          <note>
            Vi behöver jobb som ger det första steget in på arbetsmarknaden,
            inte minst för de många människor som kommer från andra delar
            av världen som har svårt att komma in på arbetsmarknaden. Vi hörde
            väldigt tydligt av Sara Karlsson att detta är en utveckling som
            Socialdemokraterna inte vill se.
          </note>
          <note>
            Man kan knyta an till de ökade klassklyftorna i Sverige och konstatera
            att mellan 1995 och i dag har de ökade klyftorna till 90 procent
            tillkommit under de socialdemokratiska åren vid makten, 1995 –
            2006. Det berodde på att Göran Persson då bedrev en politik som
            aktivt handlade om att slussa ut människor från arbetsmarknaden
            till bidragsberoende. Precis samma politik föreslår man nu.
          </note>
          <note>
            Fru talman! Av finansministern får vi höra att regeringen kopplar
            ett fast grepp om de offentliga finanserna. Sedan får vi höra
            Sara Karlsson säga att man ska satsa, investera och ha en expansiv
            politik. Det går inte riktigt ihop.
          </note>
          <note>
            Vi måste nu också börja föra en debatt om den kritik som Konjunkturinstitutet
            riktar mot att vi gör olönsamma satsningar. Både den tidigare
            alliansregeringen och den nuvarande regeringen får ta till sig
            den kritiken om till exempel olönsamma infrastrukturinvesteringar.
          </note>
          <note type="speaker">
            Anf. 60 Finansminister MAGDALENA ANDERSSON (S):
          </note>
          <note>
            Fru talman! Att satsa och investera, säger Fredrik Schulte, går
            inte ihop med att ta ansvar för statsfinanserna. Jo, det gör det
            faktiskt, om man ser till att få fram finansiering, och det är
            detta som den här regeringen gör. Vi ärvde stora underskott i
            finanserna från Fredrik Schultes parti samtidigt som vi ser fallande
            skolresultat. Vi har problem med järnvägen och på en rad andra
            områden. Vi behöver alltså göra saker, och vi behöver också finansiera
            våra reformer. Det är precis detta vi gör. Man kan inte göra som
            Fredrik S chult es moderater och låna till ofinansierade åtgärder.
          </note>
          <note>
            Sedan har vi fått mycket kritik för att vi tvingas höja en del
            skatter, men den typen av tuffa beslut behöver man ta när man
            tar ansvar inte bara för statsfinanserna utan också för landets
            utveckling. Man kan inte göra som Niklas Wykman och använda en
            beräkningsteknisk överföring som finansiering. Det gör inte den
            här regeringen, men det gör Moderaterna. Med den, och med den
            felräkning ni moderater gör på hur avskrivningen av studielånen
            slår, får ni ett saldo som är 2 miljarder sämre än regeringens.
            Detta var åtgärder som ni försökte använda för att finansiera
            de utgifts ­ ökningar eller skattesänkningar ni har, men de pengarna
            finns inte. Där ­ med är två av tre kronor underfinansierade.
            Antingen har ni gjort detta medvetet, för att ni inte hittar någon
            bättre finansiering, eller så är det ett misstag, och då är d
            et bara att erkänna att det blev fel och att ni får göra bättre
            nästa gång. Det skulle vara intressant att få höra i nästa debatt
            vilket av detta som är fallet.
          </note>
          <note>
            Man kan inte låtsas som om det regnar, hoppa över att göra sin
            hemläxa och strunta i att fixa finansieringen. Två av tre kronor
            i den moderata budgetmotionen fattas tyvärr. Antingen har ni gjort
            fel, eller så har ni gjort det medvetet. Det skulle vara intressant
            att få höra vilket av dessa det är i nästa interpellationsdebatt.
            Den kommer ju snart.
          </note>
          <note>
            Överläggningen var härmed avslutad.
          </note>
          <note>
            § 17 Svar på interpellationerna 2014/15:556 och 671 om överskottsmålet
          </note>
          <note type="speaker">
            Anf. 6 1 Finansminister MAGDALENA ANDERSSON (S):
          </note>
          <note>
            Fru talman! Niklas Wykman har frågat mig om nästa budget kommer
            att vara bunden av överskottsmålet och om även de följande redovisade
            åren syftar till att upprätthålla överskottsmålet. Fredrik Schulte
            har ställt en liknande fråga om hur jag förhåller mig till det
            rådande regelverket för överskottsmålet. Jag ger ett gemensamt
            svar på dessa båda interpellationer.
          </note>
          <note>
            Enligt budgetlagen ska regeringen till riksdagen lämna förslag
            till mål för den offentliga sektorns finansiella sparande. Om
            riksdagen har beslutat om ett sådant mål ska regeringen redovisa
            för riksdagen hur målet uppnås. Vid en bedömd avvikelse från målet
            ska regeringen redogöra för hur en återgång till målet ska ske.
          </note>
          <note>
            Underskottet i de offentliga finanserna var stort när regeringen
            tillträdde, och sparandet var långt från den målsatta nivån. Regeringen
            tar nu ett fast grepp om statsfinanserna och för en finanspolitik
            som stärker sparandet steg för steg. Den förda finanspolitiken
            syftar till att nå målet för den offentliga sektorns finansiella
            sparande. Avvikelsen från målet ska korrigeras, men det är viktigt
            att denna korrigering sker i en takt som tar hänsyn till konjunkturläget.
            Takten bör ta hänsyn till att det i nuläget allt ­ jämt finns
            lediga resurser och att arbetslösheten är hög.
          </note>
          <note>
            Regeringen har redogjort för att den bedömer att ett mål om sparande
            i balans, snarare än ett överskott om 1 procent, nu skulle vara
            ändamålsenligt. Det är därför regeringen har gett Konjunkturinstitutet
            i uppdrag att analysera konsekvenserna av en sådan förändring.
            Därutöver har regering ­ en den 11 juni beslutat om att ge en
            parlamentariskt sammansatt kommitté i uppdrag att göra en översyn
            av målet för den offentliga sektorns finansiella sparande, där
            både regeringspartier och oppositionspartier kommer att vara företrädda.
          </note>
          <note>
            Regeringen för en finanspolitik som, steg för steg i en väl avvägd
            takt, kommer att stärka den offentliga sektorns finansiella sparande.
          </note>
          <note type="speaker">
            Anf. 62 NIKLAS WYKMAN (M):
          </note>
          <note>
            Fru talman! Tack, finansministern, för svaret! Sverige upplevde
            i början av 1990-talet en relativt allvarlig ekonomisk kris. Till
            skillnad från den kris som ekonomin nyligen har genomlidit var
            90-talskrisen till stora delar ett eget verk, baserat på den politik
            som fördes. Socialdemokraterna har tidigare vid millennieskiftet
            i en budgetproposition som Göran Persson lade fram tagit på sig
            skulden för hur krisen uppkom, i huvudsak beroende på den underskottsfinansiering
            man använde från 1970-talet och framåt och den devalveringspolitik
            som fördes, som successivt utarmade svensk konkurrenskraft och
            offentliga finanser. Detta resulterade i en kris på 1990-talet.
          </note>
          <note>
            Detta är relevant att tala om, för när 90-talskrisen kom stod
            svenska offentliga finanser utan skyddsvallar. Det fanns inget
            överskottsmål. Det fanns inget finanspolitiskt ramverk, åtminstone
            inte som vi känner det i dag. Effekterna av den krisen blev också
            mycket allvarliga. Trots att krisen i sig själv var mindre allvarlig
            än den kris vi nyligen haft blev effekterna mycket mer långtgående
            för människor i samhället. Utanförskapet växte till mycket höga
            nivåer och bet sig sedermera fast där. Sysselsättningen minskade,
            välfärdens resurser tog mycket stryk och kvinnors arbetskraftsdeltagande
            och sysselsättning fick lida för mycket lång tid framöver – 10,
            15 eller till och med 20 år efter krisen – på grund av att man
            inte gick in i krisen med ordning och reda, överskott, överskottsmål
            och finanspolitiskt ramverk.
          </note>
          <note>
            Anne Wibble och sedermera framför allt Göran Persson och de socialdemokratiska
            regeringarna på 1990-talet tog detta på allvar och drog lärdom
            av de misstag som hade begåtts. Man byggde upp ett stabilt finanspolitiskt
            ramverk. Det förstärktes sedan något av Alliansen, bland annat
            genom introduktionen av det finanspolitiska rådet.
          </note>
          <note>
            Regeringen Persson hade goda överskott under delar av 2000-talet.
            Det hade också alliansregeringen innan krisen slog till. I kraft
            av dessa överskott kunde Sverige med trovärdighet, med en finanspolitik
            och en penningpolitik som kunde samverka, möta krisen, och vi
            kunde få ökad sysselsättning i Sverige och relativt god tillväxt
            trots att krisen drabbade vår ekonomi hårt.
          </note>
          <note>
            Överskottsmålet har med andra ord tjänat Sverige väl, och det
            fortsätter att tjäna Sverige väl. Det finns starka skäl till överskottsmål.
            Sverige är ett handelsberoende land. Närmare 50 procent av vår
            bruttonationalprodukt är exportvärdet. Vi har ett stort offentligt
            åtagande som ska stå emot konjunkturell variation. Vi har också
            en försörjningskvot som förändras drastiskt framöver, när allt
            fler som inte arbetar behöver försörjning av dem som arbetar.
          </note>
          <note>
            Vi har en stor finansiell sektor som gör oss sårbara. På gott
            och ont har vi en egen valuta, vilket gör att vi behöver egna
            muskler när nästa kris kommer. Det viktigaste skälet är handelsberoendet,
            och därmed har också skälet för överskottsmålet stärkts snarare
            än försvagats.
          </note>
          <note>
            Vi ser att länder i vår omvärld nu kraftigt har skuldsatt sig
            eller till och med överskuldsatt sig, vilket gör att möjligheterna
            för länder omkring oss att stimulera sin ekonomi i nästa kris
            är mycket begränsade eller helt uttömda. När man då har motsvarande
            hälften av sin ekonomi i handel betyder det en allvarlig risk
            också för Sverige. När andra länder inte kan stimulera sin ekonomi
            blir vår exportindustri ännu mer exponerad i nästa kris, och då
            behöver vi kunna möta det med egna överskott i ekonomin.
          </note>
          <note>
            Därför är det mycket allvarligt att regeringen monterar ned överskottsmålet.
            Min fråga till finansministern är därför vilket besked det är
            som gäller. Är det beskedet före valet, alltså att överskottsmålet
            ligger fast? Är det beskedet efter valet, alltså att överskottsmålet
            åtminstone ska uppfyllas så länge det formellt sett finns kvar?
            Detta svar är finansministern skyldig.
          </note>
          <note type="speaker">
            Anf. 63 FREDRIK SCHULTE (M):
          </note>
          <note>
            Fru talman! Den debatt om överskottsmålet vi har haft i svensk
            politik under ungefär ett och ett halvt år är väl kanske något
            av det märkligaste den här kammaren och den allmänpolitiska debatten
            har sett.
          </note>
          <note>
            Vi har nämligen fått höra Magdalena Andersson i opposition tala
            om att hon till varje pris ska värna de offentliga finanserna
            och överskottsmålet. Hon har kritiserat den tidigare alliansregeringen
            för att inte vara tillräckligt återhållsam. När man sedan befinner
            sig i majoritet är plötsligt att ta initiativ till att skrota
            överskottsmålet en av de första saker Magdalena Andersson gör
            som finansminister.
          </note>
          <note>
            Om man först bara ska reda ut historiken lite och komplettera
            det Niklas Wykman var inne på tidigare kan man summera de två
            senaste mandatperioderna genom att konstatera följande: Om man
            lägger ihop de socialdemokratiska budgetarna landar vi i ett större
            underskott än vad har i dag, efter åtta år av alliansregering.
            Det beror ju på att Thomas Östros och Pär Nuder för sex år sedan
            stod här i talarstolen och med ganska högt tonläge sa ”För lite
            och för sent!”. Man skulle satsa mycket mer pengar än vad den
            dåvarande regeringen gjorde.
          </note>
          <note>
            Vi har frågat riksdagens utredningstjänst, och de har kommit
            fram till att vi hade haft större underskott i dag om socialdemokraternas
            åtta budgetar i opposition hade gått igenom.
          </note>
          <note>
            Sedan är det på det sättet att Socialdemokraterna just de senaste
            fyra åren har föreslagit lite mindre underskott, närmare bestämt
            8 miljarder. Vi har fått höra här hur finansministern talar om
            underskott på 75 miljarder. 75 miljarder minus 8 miljarder innebär
            ett underskott på 67 miljarder. Menar finansministern att det
            är den stora skillnaden mellan att ha offentliga finanser i balans
            och offentliga finanser i dåligt skick? Det är ett märkligt sätt
            att förhålla sig till frågan.
          </note>
          <note>
            Detta beror på, vilket Niklas Wykman var inne på, att det bara
            är tom ­ ma ord och retorik. Det är ingenting mer. Socialdemokraterna
            har i opposition argumenterat inte för skattesänkningar men likväl
            för ofinansierade stimulanser, därför att det var ett dåligt konjunkturläge.
            I stället för skattesänkningar i syfte att göra det mer lönsamt
            att arbeta ville Socialdemokraterna genomföra massiva bidragshöjningar
            så att det skulle bli mindre lönsamt att arbeta.
          </note>
          <note>
            Det sätt finansministern har försökt komma ur argumentationen
            på – att hon först säger att hon vill behålla överskottsmålet
            och nu vill avskaffa det – är att säga att kritiken skulle ha
            handlat om att den tidigare regeringen inte följde målet. Det
            hon egentligen säger är att hon inte bryr sig om målet men att
            man ska följa det om det nu finns där. Då har jag en liten fråga
            till finansministern, och det är en fråga jag verkligen hoppas
            att jag får svar på.
          </note>
          <note>
            Vi har ju fortfarande överskottsmålet, men finansministern agerar
            aktivt för att vi inte ska följa det. Borde finansministern inte
            åtminstone ha den hedern att hon säger ”Okej, till dess riksdagen
            har fattat ett annorlunda beslut kommer vi att följa överskottsmålet”?
            I stället gör hon precis tvärtom och precis det hon kritiserade
            alliansregeringen för. Det går inte ihop.
          </note>
          <note type="speaker">
            Anf. 64 Finansminister MAGDALENA ANDERSSON (S):
          </note>
          <note>
            Fru talman! Det finns en stor skillnad mellan den politik jag
            för och den politik som fördes när Moderaterna ledde Finansdepartementet,
            och det är att vi kommer att ta ett steg närmare att nå överskottsmålet
            för varje budget jag kommer att lägga fram. Under den tid Niklas
            Wykman jobbade på Finansdepartementet och Moderaterna ledde det
            kom man längre och längre ifrån överskottsmålet, för varje år
            man satt vid makten. Det är en skillnad, och det är en stor skillnad.
          </note>
          <note>
            Självklart ska vi ta oss närmare överskottsmålet så länge vi
            har ett, men vi måste naturligtvis göra det i en sådan takt att
            vi inte hämmar det mer normala konjunkturläge vi är på väg in
            i. Det gör också att de besked jag lämnade före valet ligger fast.
            Så länge vi har ett överskottsmål ska vi föra en politik som tar
            oss närmare ett överskott, men vi måste göra det i en väl avvägd
            takt. Som jag också sa före valet kommer det dock att komma ett
            läge då det är dags att se över nivån på överskottsmålet. Det
            är precis därför vi har gett Konjunkturinstitutet det uppdraget,
            och det är därför vi har tillsatt den parlamentariska kommittén.
          </note>
          <note>
            Jag vill också påpeka att Moderaterna före valet sa väldigt tydligt
            att man skulle nå överskottsmålet till år 2018. Efter valet har
            man dock lagt fram en politik som gör att bedömningen blir att
            man når det först år 2020.
          </note>
          <note type="speaker">
            Anf. 65 NIKLAS WYKMAN (M):
          </note>
          <note>
            Fru talman och finansministern! Vår ekonomiska politik grundar
            sig ju på en samlad bedömning av hur de ekonomiska förutsättningarna
            ser ut. Finansministern och regeringen, liksom oppositionen, behöver
            givetvis ta till sig av hur det ekonomiska läget förändras och
            utvecklas.
          </note>
          <note>
            Det gäller inte minst det som händer på det penningpolitiska
            området, där Riksbanken redan har en så expansiv politik man kanske
            kan ha. Det påverkar givetvis också utformningen av finanspolitiken.
            Att penningpolitiken och finanspolitiken samverkar inom ramen
            för en helhet i den ekonomiska politiken torde inte vara helt
            okänt för finansministern. Därmed är det inte heller märkligt
            att överskottsmålet kan uppnås 2020 i stället för 2018, mot bakgrund
            av de åtgärder Riksbanken har valt att vidta för att upprätthålla
            sitt inflationsmål.
          </note>
          <note>
            Något finansministern också måste ta hänsyn till innan hon ger
            sig på den tidigare alliansregeringen och frånträder sitt eget
            ansvar för hur situa ­ tionen sköts framöver är ju hur det ekonomiska
            läget ser ut. Vi hade en allvarlig ekonomisk kris, och under denna
            kris öppnades stora outputgap i ekonomin. Det var en stor skillnad
            mellan faktisk och potentiell bnp, och det fanns lediga resurser.
            Den ekonomiska politiken och finanspolitiken syftade till att
            minska de lediga resurserna och öka produktionen i ekonomin.
          </note>
          <note>
            I takt med att de lediga resurserna minskar och outputgapet sluts,
            vilket enligt vissa bedömare beräknas ske redan om några år –
            enligt regeringens prognoser sker det något senare, men det sker
            åtminstone framöver – är det också naturligt att statens finanser
            återvänder mot först balans och sedan överskott. Det är inte så
            att överskottsmålet är utformat för att man alltid ska ha överskott
            i ekonomin, men när ekonomin däremot går bättre, outputgapen sluts
            och ekonomin presterar väl ska man samla i ladorna inför nästa
            kris.
          </note>
          <note>
            Det är just samlandet i ladorna inför kris som finansministern
            och regeringen inte vill göra. Varför vill man då inte göra det?
            Jo, därför att man vill höja bidragen i stället. Man vill mätta
            Vänsterpartiets, Miljöpartiets och vänsterfalangens krav på nya
            och dyra utgifter för Sverige. Man skruvar upp utgiftstrycket
            på svensk ekonomi, och därmed klarar man inte av att hålla skyddsvallar
            mot nästa ekonomiska kris.
          </note>
          <note>
            Detta kan leda till ett av de historiskt sett största sveken
            mot arbetslösa i svensk politisk historia. När och om nästa kris
            kommer är regeringen nämligen handlingsförlamad till följd av
            att man har byggt ut utgifter och inte sparat ihop skyddsvallar.
            Därmed kan man inte skydda svensk välfärd, tillväxt och sysselsättning.
          </note>
          <note>
            Svaret som avkrävs här i dag och som jag nu hoppas att finansministern
            kan ge i sitt nästa inlägg är vad det är som gäller. Före valet
            lämnades två besked, nämligen att överskottsmålet skulle ses över
            men att det definitivt skulle ligga fast under nästa mandatperiod.
          </note>
          <note>
            Dåvarande finansminister Anders Borg anklagades av Magdalena
            Andersson för att inte lyssna, vara döv eller liknande i en TV4-utfrågning
            i ämnet då Anders Borg menade att det som kommer att ske efter
            valet är att man kommer att hänvisa till att man har sagt att
            överskottsmålet behöver ses över – och sedan överge det. Magdalena
            Andersson menade att det var helt ogrundad kritik och att överskottsmålet
            var ett ankare för den socialdemokratiska politiken. Nu är det
            tvärtom. Nu är det just det där uttalandet finansministern väljer
            att ta fasta på.
          </note>
          <note>
            Den 8 mars meddelade ändå finansministern att så länge överskottsmålet
            fanns kvar skulle det också följas, och att man hade tillsatt
            en utredning var inte ett skäl för att man skulle överge överskottsmålet
            eller för att den ekonomiska politiken inte skulle utformas i
            enlighet med överskottsmålet.
          </note>
          <note>
            Finanspolitiska rådet har förvisso kritiserat regeringen allvarligt
            och hårt för att man inte följer det utan bryter mot det finanspolitiska
            ramverket, men Magdalena Andersson: Gäller beskedet från den 8
            mars, det vill säga att politiken ska utformas i enlighet med
            överskottsmålet?
          </note>
          <note type="speaker">
            Anf. 66 FREDRIK SCHULTE (M):
          </note>
          <note>
            Fru talman! Finansministern säger att under hennes tid i Finansdepartementet
            kommer vi att ta steg närmare och närmare en budget i balans.
          </note>
          <note>
            Intressant att konstatera är att även om vi i Alliansen nu lägger
            fram skilda motioner och kommer att lägga fram skilda motioner
            till hösten så kommer Alliansens samlade budgetar ändå att innebära
            att vi tar ännu snabbare steg mot en budget i balans.
          </note>
          <note>
            Det är så tydligt hur man argumenterar självmotsägande här: Under
            2006 till 2014 lägger man fram budgetar som resulterar i ännu
            mer underskott än vad vi redan har, och sedan skyller man på att
            Alliansen inte har tagit ansvar – när man alltså själv har tagit
            ännu mindre ansvar. Därefter lovar man dyrt och heligt att inte
            avveckla överskottsmålet, och sedan är något av det första man
            gör att ta initiativ till att avveckla överskottsmålet.
          </note>
          <note>
            För att berättiga detta säger finansministern att hennes kritik
            mot Anders Borg var att han inte följde regelverket, inte att
            hon egentligen tyckte att regelverket som sådant var så viktigt.
            Och nu gör hon alltså exakt sam ­ ma sak själv. Trots att överskottsmålet
            ligger på plats väljer hon att aktivt och öppet i debatten argumentera
            för att inte följa överskottsmålet.
          </note>
          <note>
            Därför skulle jag ytterligare vilja betona vikten av att finansministern
            också svarar på Niklas Wykmans fråga. Är finansministern tydlig
            med att hon har ambitionen att följa överskottsmålet så länge
            det regelverket finns? Om hon svarar nej på den frågan, fru talman,
            är det läge för en KU-anmälan, för det är ju så att överskottsmålet
            finns där och är inskrivet i lagen, även om man så att säga kan
            vara flexibel i när man bedömer att ekonomin ska vara i balans.
            Man måste kunna ta hänsyn till det faktum att konjunkturen och
            läget i omvärlden förändras, och därför kan man inte vara fullt
            nitisk i att säga att det är absolut just vid ett visst datum
            som budgeten ska vara i balans. Målbilden måste dock vara att
            nå 1 procent i överskott.
          </note>
          <note>
            Magdalena Andersson måste därför verkligen svara på den här frågan.
            Det är en avgörande fråga för Sverige s finansiella trovärdighet
            och för att vi ska kunna klara av att möta framtida kriser.
          </note>
          <note>
            Fru talman! Kan jag bara avslutningsvis få säga att det som detta
            egentligen kokar ned till, det här märkliga sicksa ckandet och
            hur finansministern byter position och ständigt gör ganska fundamentala
            förflyttningar i sin syn på de offentliga finanserna, det handlar
            i grund och botten om att Socialdemokraterna nu möter en massiv
            intern kritik, i de egna leden. Det är en enormt tuff situation
            i förhandlingsläget med Vänsterpartiet och Miljöpartiet där man
            under åtta års tid har lovat allting till alla och nu helt plötsligt
            måste ta ansvar för ekonomiska realiteter.
          </note>
          <note>
            Det här utspelet från Magdalena Andersson om att avveckla överskottsmålet
            bottnar alltså i att man vill kunna möta väljarna 2018 med en
            riktigt fläskig valbudget, och det är att sätta Sveriges väl och
            ve i pant för den egna opportunistiska politiska poängen.
          </note>
          <note type="speaker">
            Anf. 67 Finansminister MAGDALENA ANDERSSON (S):
          </note>
          <note>
            Fru talman! Det är intressant att höra hur Fredrik Schulte vet
            vad som rör sig inom socialdemokratin. Jag kan dock berätta för
            honom att han har fel.
          </note>
          <note>
            Här säger Niklas Wykman att vi ska samla i ladorna till nästa
            kris. Då är det ju väldigt tråkigt att två av tre kronor i ert
            budgetförslag är ofinansierade . Jag kan berätta att det inte
            är så man gör när man samlar i ladorna.
          </note>
          <note>
            Fredrik Schulte säger att ni tar snabbare steg. Återigen: Två
            av tre kronor i er egen budgetmotion är ju ofinansierade . Det
            är inte så man tar snab ­ bare steg.
          </note>
          <note>
            Ni vill fortsätta med samma sak som ni gjort under de senaste
            åren på Finansdepartementet , där ju underskotten ökade år efter
            år. Det finansiella sparandet gick från ett underskott på 1 miljard
            2010 till 74 miljarder 2014, från ett strukturellt sparande som
            låg över 1 procent till ett strukturellt underskott på 1 procent.
            Det är ju resultatet av den andra mandatperioden när Moderaterna
            satt i Finansdepartementet.
          </note>
          <note>
            Så kan man naturligtvis inte fortsätta, utan här behövs en förändring,
            och det var också det som svenska folket såg: Nu behöver vi en
            regering som också kan ta ansvar för de offentliga finanserna.
          </note>
          <note>
            Det är precis det vi gör. Nu kopplar vi ett fast grepp kring
            de offentliga finanserna, och vi kommer under den här mandatperioden
            att steg för steg ta oss närmare balans och överskott i de offentliga
            finanserna. Det är så man bör förhålla sig till ramverket.
          </note>
          <note>
            Nu har vi efter alla år med moderater på Finansdepartementet
            hamnat långt ifrån det finanspolitiska ramverket. För varje år
            som gick hamnade man längre ifrån överskottsmålet, och det vi
            nu gör är att koppla det här fasta greppet och steg för steg ta
            oss närmare balans och överskott i de offentliga finanserna.
          </note>
          <note>
            Det är på det sättet vi kommer att hålla oss till det finanspolitiska
            ramverket, till skillnad från den moderata regeringen där man
            ständigt försämrade i de offentliga finanserna genom att låna
            till stora skattesänkningar – mest till dem som tjänar mest.
          </note>
          <note type="speaker">
            Anf. 68 NIKLAS WYKMAN (M):
          </note>
          <note>
            Fru talman! Det är anmärkningsvärt hur finansministern undviker
            att svara på en central fråga för skötseln av svensk ekonomi och
            de offentliga finanserna: huruvida den politik regeringen lägger
            fram är förenlig med överskottsmålet, huruvida den politik regeringen
            presenterar syftar till att uppnå det finanspolitiska ramverk
            och det överskottsmål som finns.
          </note>
          <note>
            Finansministern svarar inte på frågan huruvida politiken syftar
            till att överskottsmålet ska uppnås på ett tydligt sätt. Inför
            valet gavs motstridiga besked. Efter valet gavs beskedet att överskottsmålet
            skulle överges. Den 8 mars gav finansministern besked om att målet
            skulle uppfyllas så länge det fanns kvar.
          </note>
          <note>
            Numera är det i stället inget besked som gäller. Detta är inte
            att sköta svensk ekonomi på ett sätt som är bra för jobb, tillväxt
            och välfärd.
          </note>
          <note>
            Finanspolitiska rådet gör en annan bedömning än finansministern
            av vilken regering som har uppfyllt det finanspolitiska ramverket
            och överskottsmålet, där Finanspolitiska rådet är mycket tydliga
            med att det är första gången man säger att regeringen bryter mot
            överskottsmålet och det finanspolitiska ramverket på ett allvarligt
            sätt. Detta betonar Finanspolitiska rådet tydligt när man lämnar
            sin rapport som bedömer regeringens ekonomiska politik.
          </note>
          <note>
            Så stark och så tydlig har kritiken inte varit mot den tidigare
            regeringen. Alliansen tog ansvar för Sverige under ekonomisk kris.
            Man tog ansvar för att man inte skulle få effekter som bet sig
            kvar länge på arbetskraftsdeltagande och sysselsättning. För detta
            har man fått mycket internationellt beröm. Vad det internationella
            berömmet är till den nuvarande regeringen är, för mig åtminstone,
            okänt.
          </note>
          <note>
            Jag hoppas att finansministern använder sitt sista inlägg till
            att svara på frågan om politiken syftar till att uppfylla överskottsmålet
            enligt beskedet den 8 mars.
          </note>
          <note type="speaker">
            Anf. 69 FREDRIK SCHULTE (M):
          </note>
          <note>
            Fru talman! Det är spännande, det här med hur man med ord kan
            framställa verkligheten på ett annat sätt än vad den är.
          </note>
          <note>
            Vi har alltså en situation där Socialdemokraterna i opposition
            ville spendera mer pengar än vad alliansregeringen gjorde, vilket
            alltså innebär att vi hade haft ett större underskott än vad vi
            de facto har.
          </note>
          <note>
            Vi har en situation där finansministern nu spenderar mer pengar
            än vad allianspartierna föreslår, och vi har en situation där
            Finanspolitiska rådet och Konjunkturinstitutet klagar, problematiserar
            och kritiserar regeringen för att bryta mot överskottsmålet på
            ett sätt som inte har skett tidigare. Sedan föreslår regeringen
            att vi ska avveckla överskottsmålet.
          </note>
          <note>
            Allt detta försöker Magdalena Andersson få till att hon tar ansvar
            för de offentliga finanserna. Hon spenderar mer och skjuter ifrån
            sig ansvaret på någon annan. Det är häpnadsväckande.
          </note>
          <note>
            Jag skulle vilja förklara och reda ut en sak, nämligen den moderata
            budgeten. Magdalena Andersson försöker sätta bilden att två av
            tre kronor i den moderata budgeten skulle vara ofinansierade.
            Jag ska förklara för Magdalena Andersson hur det ligger till.
          </note>
          <note>
            När riksdagen beslutade om alliansbudgeten i december visade
            det sig att riksdagens utredningstjänst hade räknat fel och att
            det fanns 1,5 miljarder kronor för mycket i en utgiftspost. De
            pengarna finns där så länge riksdagen fattar ett nytt beslut.
          </note>
          <note>
            Mycket riktigt lägger finansministern och regeringen fram en
            vårändringsbudget där de föreslår att pengarna ska användas. Men
            nu ska jag berätta det spännande och det som finansministern kanske
            inte vet om, nämligen att Alliansen lade fram en annan vårändringsbudget.
            Då fanns fortfarande pengarna kvar, och då ville vi fatta beslut
            om att omjustera resurserna. Det är ingenting konstigt med det.
            Finansministern gör exakt samma sak själv på en annan punkt i
            budgeten.
          </note>
          <note type="speaker">
            Anf. 70 Finansminister MAGDALENA ANDERSSON (S):
          </note>
          <note>
            Fru talman! I den vårändringsbudget, Fredrik Schulte, som regeringen
            lade fram var korrigeringen redan gjord. Jag kan också konstatera
            att ingen av era allianskollegor gjorde på motsvarande sätt. De
            har inte bedömt att det är en seriös finansiering. Där står Moderaterna
            kvar som ensamma slarvpettrar bland allianskamraterna.
          </note>
          <note>
            Det är inte bara den punkten som blev fel. Det blev också fel
            med åldersavskrivningen för studiemedel.
          </note>
          <note>
            Om man gör misstag är det bara att erkänna, så får man göra bättre
            nästa gång. Eller så gjorde ni det medvetet. Jag vet inte vilket
            som är värst.
          </note>
          <note>
            Niklas Wykman tycker inte att jag svarar. Jag har svarat tre
            gånger, och jag ska svara igen.
          </note>
          <note>
            För varje budget regeringen lägger fram kommer vi att steg för
            steg minska underskotten och steg för steg närma oss balans och
            överskott i de offentliga finanserna. Vi måste givetvis göra det
            på ett sådant sätt att vi inte äventyrar den återhämtning som
            vi nu ser i ekonomin. Vi kommer därför att göra det på ett väl
            balanserat och väl avvägt sätt. Sedan måste vi naturligtvis ta
            hänsyn till om den ekonomiska utvecklingen blir annorlunda än
            vad vi i dagsläget tror. Precis som Niklas Wykman själv påpekar
            var det kanske inte så begåvat av Moderaterna att i valrörelsen
            lova att man skulle nå 1 procents överskott till 2018 eftersom
            man några månader senare har fått ändra sig och skjuta fram datumet
            två år. Men det kanske inte bara beror på den ekonomiska utvecklingen
            utan på att m an har lite svårt att finansiera alla de miljarder
            som behöver sparas för att man ska nå överskottsmålet till 2018.
            Man hade uppenbarligen svårt att finansiera 3 miljarder i den
            här budgeten.
          </note>
          <note>
            Mitt besked var tydligt före valet, nämligen att vi ska följa
            det finanspolitiska ramverket. Vi ska steg för steg ta oss till
            balans och överskott i de offentliga finanserna. Jag var också
            tydlig före valet med att det kommer ett läge när vi ska se över
            överskottsmålet, och det kommer vi att göra.
          </note>
          <note>
            Överläggningen var härmed avslutad.
          </note>
          <note>
            § 18 Svar på interpellation 2014/15:579 om kontrollstation för
            kol ­ dioxidskatten avseende jord- och skogsbruket
          </note>
          <note type="speaker">
            Anf. 71 Finansminister MAGDALENA ANDERSSON (S):
          </note>
          <note>
            Fru talman! Anders Forsberg har frågat landsbygdsministern dels
            om han kommer att verka för att det kommer att ske en översyn,
            en så kallad kontrollstation, av dieselbeskattningen för jord-
            och skogsbruket under 2015, dels om ministern rent principiellt
            anser att dieselskatten för jord- och skogsbruket bör likna våra
            europeiska grannländers, just i den avsikten att förstärka det
            svenska jord- och skogsbrukets konkurrenskraft. Arbetet inom regeringen
            är så fördelat att det är jag som ska svara på interpella ­ tionen.
          </note>
          <note>
            I klimat- och energipropositionerna från 2009 anges att en kontrollsta
            ­ tion genomförs 2015 i syfte att analysera den faktiska utvecklingen
            av energibalans och kostnader samt klimatpåverkan i förhållande
            till målen. Just nu pågår arbete med att ta fram underlag inför
            denna kontrollstation 2015.
          </note>
          <note>
            I kontrollstationen ska måluppfyllelsen för etappmålet för miljökvalitetsmålet
            Begränsad klimatpåverkan, målen för förnybar energi och energiintensitetsmålet
            till 2020 redovisas till riksdagen.
          </note>
          <note>
            Det är viktigt att även jord- och skogsbruket fortsätter att
            arbeta för att minska sina fossila utsläpp av växthusgaser. Med
            hänsyn till den utsatta konkurrenssituationen som det svenska
            jord- och skogsbruket för närvarande befinner sig i kompenseras
            dock näringarna för den förslagna höjningen av energiskatten på
            dieselbränsle 2016. Avgörande för landsbygdens konkurrenskraft
            och utveckling är en väl fungerande kunskapskedja som omfattar
            utbildning, forskning, innovation, försöksverksamhet och rådgivning.
            Innovation och export är nyckelfrågor för regeringen i arbetet
            med att stärka det svenska jord- och skogsbrukets konkurrenskraft
            i ett internationellt perspektiv.
          </note>
          <note>
            Tredje vice talmannen konstaterade att interpellanten inte var
            närvarande i kammaren och förklarade överläggningen avslutad.
          </note>
          <note>
            § 19 Svar på interpellationerna 2014/15:588 och 599 om bensin-
            och dieselprisets nivå
          </note>
          <note type="speaker">
            Anf. 72 Finansminister MAGDALENA ANDERSSON (S):
          </note>
          <note>
            Fru talman! Jan Ericson har frågat mig om jag här och nu kan
            lova att sänka bensinskatten igen om oljepriset ökar till tidigare
            nivåer.
          </note>
          <note>
            Även Niklas Wykman har frågat mig om jag anser att bensin- och
            dieselskatten bör sänkas när oljepriset stiger eller om jag anser
            att såväl oljepriset behöver stiga som en regeringsombildning
            ske för att en sänkning ska vara aktuell.
          </note>
          <note>
            Efter den förra regeringens mandatperioder ser vi stora underskott
            i statens finanser samt en arbetslöshet som bitit sig fast på
            höga nivåer. Sverige har i dag en högre ungdomsarbetslöshet än
            många jämförbara länder. Vi föreslår höjd energiskatt på drivmedel
            för att ha råd med viktiga reformer som till exempel åtgärder
            för att minska arbetslösheten samt satsning ­ ar på järnvägen
            och annan infrastruktur.
          </note>
          <note>
            Det är också viktigt att öka drivmedelsbeskattningens miljöstyrande
            effekt. Vi behöver se tydligt vikande utsläppstrender som rimmar
            väl med de långsiktiga ambitionerna inom klimatpolitiken. Drivmedelsskatter
            skapar incitament för en mer energieffektiv utveckling av transporterna
            genom att höga drivmedelspriser ökar efterfrågan på mer bränslesnåla
            bilar och alternativa transportmedel.
          </note>
          <note>
            Det finns ingen anledning att i dagsläget spekulera i möjliga
            åtgärder om oljepriset skulle stiga. Om detta sker får vi återkomma
            till frågan om nivån på bensin- och dieselskatterna.
          </note>
          <note type="speaker">
            Anf. 73 JAN ERICSON (M):
          </note>
          <note>
            Fru talman! Jag tackar finansministern för svaret, men jag konstaterar
            att hennes svar brister i både trovärdighet och logik på flera
            punkter.
          </note>
          <note>
            Före valet lovade Socialdemokraterna uttryckligen att inte höj
            a bensinskatten. Exempelvis sa Magdalena Andersson själv i en
            ekonomidebatt den 16 augusti att det är jättedyrt att tanka bensin
            som det är och att hon inte ser något behov av att höja bensinskatten.
            Bara ett halvår efter valet kom så beskedet: Bensinskatten höjs
            kraftigt.
          </note>
          <note>
            Det handlade inte bara om en engångshöjning utan om en extra
            uppräkning av indexeringen som kommer att medföra en mycket kraftig
            höjning av bensinskatten under mandatperioden.
          </note>
          <note>
            Detta är ett av regeringens tydliga vallöftesbrott – ett av många
            brutna vallöften. Att säga en sak före valet och göra tvärtom
            efter valet undergräver all tilltro till regeringen och politiken.
          </note>
          <note>
            När finansministern tidigare har fått kritik för bensinskattehöjningen
            har hon motiverat den med att oljepriset har sjunkit dramatiskt
            sedan valet , varför det har blivit mycket billigare att tanka.
            Detta är för det första en sanning med modifikation eftersom en
            mycket stor del av bensinpriset utgörs av skatter och moms. Det
            sjunkande oljepriset har inte alls slagit igenom fullt ut på bensinpriset.
            För det andra har oljepriset börjat stiga, och bensinpriset närmar
            nu sig återigen 15 kronor per liter.
          </note>
          <note>
            Jag konstaterar också den bristande logiken i finansministerns
            argumentation. Hon vill höja skatten när marknadspriset går ned,
            men hon vill inte utlova sänkt skatt om marknadspriset går upp.
            För en socialdemokrat finns bara en riktning på skattetrycket,
            nämligen uppåt – oavsett hur skadliga skattehöjningarna är för
            jobb och tillväxt.
          </note>
          <note>
            I sitt svar verkade finansministern plötsligt ha släppt linjen
            att skattehöjningar görs för att bensinpriset är för lågt. Det
            nämndes inte ens i svaret. Det kan man förstå eftersom priset
            har stigit en hel del den senaste tiden.
          </note>
          <note>
            I stället sägs nu att höjningen görs av statsfinansiella skäl.
            Det finns då anledning att påminna finansministern om att statsskulden
            var 41 ½ procent av bnp 2006, när Alliansen tog över regeringsmakten.
            Under Alliansens åtta år i regeringsställning genomgick Europa
            och Sverige två djupa ekonomiska kriser. Trots detta efterlämnade
            Alliansen en skuld på endast 35,7 procent av bnp 2014.
          </note>
          <note>
            Denna nivå är så låg att Riksgälden snarare ser problem med att
            emittera nya statsobligationer i tillräcklig omfattning för att
            skapa en tillräcklig handelsvolym. Även andra bedömare menar att
            statsskulden inte är något problem i dag. Att skylla bensinskattehöjningen
            på en stor statsskuld är helt enkelt inte trovärdigt.
          </note>
          <note>
            Finansministern hävdar också att det är viktigt att öka drivmedelsbeskattningens
            miljöstyrande effekt. Med all respekt, fru talman, är detta kanske
            det mest ihåliga argumentet i finansministerns svar. Skattehöjning
            ­ en saknar nämligen miljöeffekt helt och hållet, eftersom skatten
            på biodrivmedel höjs lika mycket i enlighet med EU:s regler. Den
            enda effekten blir alltså en kraftig skattehöjning på alla transporter,
            vilket slår särskilt hårt mot landsbygden och i förlängningen
            jobben.
          </note>
          <note>
            Som om inte detta vore nog bluffar finansministern för väljarna
            i sitt svar. Hon påstår nämligen att skattehöjningen går till
            att finansiera minskad arbetslöshet och satsningar på järnvägar
            och annan infrastruktur. Tyvärr går endast några få procent av
            regeringens samlade skattehöjningar till näringslivssatsningar
            och satsningar på fler jobb. Nästan alltihop går till bidrag,
            ersättningar och transfereringar.
          </note>
          <note>
            Den f rämsta anledningen till skattehöjningen är med andra ord
            finansministerns desperata jakt på pengar för att finansiera höjda
            bidrag och ersättningar. Detta kommer alltså arbetspendlare i
            glesbygden att få betala, även den som har investerat i en miljöbil.
            Sveriges bilister är återigen regeringens kassako.
          </note>
          <note>
            Fru talman! Jag vill fråga finansministern om hon inte inser
            hur skadlig hennes skattehöjarpolitik är för jobb och tillväxt
            i Sverige eller om hon inser detta men ändå är tvungen, av politiska
            skäl, att lägga sig platt för Miljöpartiets tillväxtfientliga
            och jobbfientliga politik. Jag vet faktiskt inte vilket av alternativen
            som är värst.
          </note>
          <note type="speaker">
            Anf. 74 NIKLAS WYKMAN (M):
          </note>
          <note>
            Fru talman! Det är centralt med öppenhet, transparens och riktighet
            kring skötseln av offentliga finanser och politiken i stort för
            att medborg ­ arna ska känna förtroende för politiken, för att
            företag ska känna förtro ­ en ­ de för politiken, för att marknaden
            ska känna förtroende för politiken, för att, sammantaget, tillväxten
            ska kunna bli så hög som möjligt, för att jobben ska kunna bli
            fler, för att sysselsättningen ska kunna öka och för att ekonomin
            ska kunna prestera så bra som möjligt.
          </note>
          <note>
            Det är viktigt med pålitliga politiker som står vid sina ord.
            Det är därför problematiskt när det kommer ett besked före valdagen
            och ett annat efter valdagen. Det åsidosätter en rimlig demokratisk
            princip, nämligen att väljarna kan ta ställning till olika alternativ.
            Man kan nämligen tro sig rösta på en sak men få någonting helt
            annat. Så tycker inte jag att en demokrati som den svenska ska
            fungera. Man bör rimligtvis redovisa klart och tydligt före valdagen
            vad man vill göra och inte göra raka motsatsen efter valet.
          </note>
          <note>
            Socialdemokraternas besked var tydligt: Bensinskatten skulle
            inte höjas. Sedermera blev det en höjning.
          </note>
          <note>
            En annan viktig del är att man känner förtroende för den sittande
            regeringen, att det är en samling personer som kan sköta Sverige
            väl.
          </note>
          <note>
            Det måste ha varit sällsynt att Fredrik Reinfeldt eller Anders
            Borg skyllde tuffa regeringsbeslut på de andra allianspartierna.
            Det är helt enkelt så att regeringen är av en uppfattning och
            bör tala med en röst. Här har det i stället skett någonting unikt,
            skulle jag tro, i svensk politik, då finansministern säger att
            det beror på Miljöpartiet att bensinskatten höjs.
          </note>
          <note>
            Man kan givetvis ha olika uppfattningar om hur hög bensinskatten
            eller koldioxidskatten, som det handlar om, bör vara. Men det
            borde kunna finnas en bred uppfattning kring att man ska lämna
            samma besked efter valet som före valet. Det borde finnas en samsyn
            kring att regeringen har en ståndpunkt som hela regeringen står
            för. Sverige bör inte ha en regering där man skyller besluten
            på varandra.
          </note>
          <note>
            Man kan inte komma ifrån att avstånden är stora utanför Stockholm,
            till exempel i Kalmar, som jag kommer från. Bilen är en viktig
            frihetsfråga. Göran Persson har tydligt redogjort för hur mycket
            bilen betyder för familjens frihet. Göran Persson har också haft
            tydliga synpunkter på Miljöpartiet och kallat deras politik för
            trofépolitik. Det är möjligt att finansministern har rätt och
            att detta är en enda stor trofé för Miljöpartiet.
          </note>
          <note>
            Finansministern bör dock kunna redovisa skälen för bensinskattehöjningen.
            Vilka miljömål nåddes inte med den tidigare nivån? Vilka nya miljömål
            är det som den här skatten syftar till att lösa? Det finns en
            bred vilja att betala för välfärden i Sverige. Det finns en bred
            uppslutning kring att vi ska visa miljöhänsyn i Sverige. Men då
            ska man också veta vad som är syftet med politiken. Vad syftar
            denna skattehöjning till?
          </note>
          <note>
            Som det är nu är det, precis som Jan Ericson tidigare konstaterade,
            bara en pålaga på de människor som av olika skäl är tvungna att
            använda bilen i sin vardag. Intäkterna ska gå till att bygga ut
            bidragen. Då tror jag att man eroderar förtroendet för den miljöstyrande
            effekten och för vikten av koldioxidskatten. Det är beklagligt.
          </note>
          <note>
            Min fråga till finansministern är: Ligger skattehöjningen fast
            nu när oljepriset stiger? Finansministern säger i sitt svar att
            det är för tidigt att ta ställning till vad som ska ske när oljepriset
            stiger. Men nu stiger oljepriset, och då är det rimligtvis tid
            att göra det ställningstagandet nu.
          </note>
          <note type="speaker">
            Anf. 75 SARA KARLSSON (S):
          </note>
          <note>
            Fru talman! I båda interpellationerna, som är ställda av Niklas
            Wykman respektive Jan Ericson, har man tagit fasta på en mening
            som finansministern har uttalat. Hon refererar till det sjunkande
            oljepriset. Det är svårt att inte uppfatta att båda interpellanterna
            gör sig lite dummare än vad de egentligen är.
          </note>
          <note>
            Drivmedelsskatternas syfte är ju inte att hitta ett idealpris
            på drivmedel utan att skapa ett omställningstryck och att tillämpa
            principen om att förorenaren ska betala. Det är en användning
            av ekonomiska styrmedel, helt enkelt. Och det behövs. Det behövs
            ett omställningstryck, inte minst i transportsektorn, om vi ska
            klara av att nå de klimatmål som den här riksdagen har satt upp.
          </note>
          <note>
            Moderaterna, i alla fall de moderater som intresserar sig för
            miljöfrågor, brukar säga sig omhulda principen om att förorenaren
            ska betala och användningen av ekonomiska styrmedel för att tillämpa
            den. Det är effektiva verktyg för att åstadkomma förändringar
            och verktyg som vi på en principiell nivå ofta är överens om.
            Men varje gång som det kommer förslag om att använda ekonomiska
            styrmedel, nya ekonomiska styrmedel eller en höjning av befintliga,
            säger Moderaterna nej.
          </note>
          <note>
            Det finns många exempel på miljöskatter som Moderaterna är och
            har varit emot. Ett kanske särskilt intressant exempel är koldioxidskatten,
            som Moderaterna har varit emot. Nu är man för den, men man är
            emot höjningar av den, förutom vid ett tillfälle, när den tidigare,
            borgerliga, regeringen höjde koldioxidskatten. Jag vill påpeka
            att det skedde utan att man hade berättat det före valet 2006.
          </note>
          <note>
            Jag tycker att den sammantagna bilden är intressant, och jag
            dristar mig till att ställa två frågor till de moderata debattörerna.
            Den första är: Är det viktigt för Moderaterna att föra en politik
            som gör att vi når klimatmålen? Om man tycker det blir den naturliga
            andra frågan: Vilka förslag har Moderaterna för att vi ska kunna
            nå de svenska klimatmålen, inte minst på transportområdet, som
            är vår största utmaning i Sverige och som dagens fråga gäller?
            Vad har Moderaterna för förslag om man nu inte vill höja koldioxidskatten?
            Man är för principen om att använda ekonomiska styrmedel. Man
            är emot alla förslag om att tillämpa den. Vad är det då för förslag
            som Moderaterna har för att se till att vi når våra klimatmål?
          </note>
          <note type="speaker">
            Anf. 76 ANDERS FORSBERG (SD):
          </note>
          <note>
            Fru talman! Jag vill först och främst be om ursäkt för att jag
            missade den förra debatten, men jag hoppas att vi kan lyfta upp
            en del av frågorna i den förra interpellationen, som jag hade,
            om kontrollstationen för koldioxidskatten. Många av de frågorna
            berör ju bensinprisets och dieselprisets nivå.
          </note>
          <note>
            Interpellationen som jag skrev handlade egentligen om hur regeringen
            såg på översynen, eller den så kallade kontrollstationen, av dieselbeskattningen
            för jord- och skogsbruket under 2015. Den tar upp principiellt
            viktiga frågor om hur man ser på konkurrenskraften för det svenska
            jordbruket och hur man ser på dieselskatten som ett konkurrenskraftsmedel.
          </note>
          <note>
            I svaret på interpellationen stod att man givetvis skulle genomföra
            kontrollstationen, men man nämnde också vikten av att begränsa
            klimatpåverkan och att man sätter upp mål för förnybar energi
            och energiintensitet.
          </note>
          <note>
            Gott så, men jag kan i alla fall nämna för finansministern att
            när det gäller utsläpp av växthusgaser har vi i Sverige ingenting
            att skämmas för. Trots att vi har bland de kallaste klimaten i
            västvärlden har vi bland de lägsta utsläppen, mindre än hälften
            jämfört med OECD-länderna. Vi släpper i dag ut ungefär 1,5 promille
            av världens samlade utsläpp. Och nettoutsläppen av den koldioxid
            som våra skogsbruk kan ta upp är nere på ungefär 0,4 promille
            av de samlade utsläppen. Det här är vad vi i Sverige faktiskt
            kan påverka: 0,4 promille!
          </note>
          <note>
            Sverige är ingen isolerad ö i världen, utan vi påverkas i högsta
            grad av andra länders klimat- och energipolitik. Men det som gör
            oss extremt unika är våra unikt höga koldioxidskatter kombinerat
            med en hög skatt på kärnkraft och vattenkraft och ett fullständigt
            absurt sätt att inkorporera EU:s vattendirektiv i svensk lagstiftning,
            till skada för det svenska lantbruket.
          </note>
          <note>
            Den andra frågan är hur finansministern rent principiellt ser
            på die ­ selskatten för jord- och skogsbruket, om finansministern
            anser att den bör efterlikna de europeiska grannländernas just
            med avsikt att förstärka det svensk jord- och skogsbrukets konkurrenskraft.
            Där säger finansministern att det är viktigt att även jord- och
            skogsbruket fortsatt arbetar för att minska sina fossila utsläpp
            av växthusgaser. Dessutom talar ministern om att innovation och
            export är nyckelfrågor. Gott så, men det kan väl knapp ­ ast ha
            undgått ministern att det förekommer import av livsmedel till
            Sve ­ rige i dag. Drygt 50 procent av vår konsumtion av ost, yoghurt,
            griskött och nötkött är importerad. Vi kan tala hur mycket vi
            vill om utbildning, forskning och innovation, men till syv ende
            och sist måste det vara pro ­ duktionskostnaden som avgör, eftersom
            avräkningspriserna sätts interna ­ tionellt men kostnaden och
            spelplanen sätts nationellt av vår regering.
          </note>
          <note>
            Min fråga är hur ministern ser på frågan. Har detta någon betydelse
            för produktionskostnaden?
          </note>
          <note type="speaker">
            Anf. 77 TREDJE VICE TALMANNEN:
          </note>
          <note>
            Jag vill erinra ledamoten om att hålla sig inom ramen för interpellatio
            ­ nerna 588 och 599.
          </note>
          <note type="speaker">
            Anf. 78 FREDRIK SCHULTE (M):
          </note>
          <note>
            Fru talman! Jag är inte kategorisk motståndare till att höja
            koldioxid ­ skatten. Tvärtom tror jag att det är viktigt att Sverige
            går i riktning mot att ta ett större skatteuttag på sådant som
            är miljöskadligt. Det är en ödesutmaning inte bara för Sverige
            utan för världen att ta itu med klimatförändringarna. Därför måste
            vi ha en politik som varje år anpassar sig till detta faktum och
            hela tiden tar steg i den riktningen.
          </note>
          <note>
            I året s budget föreslog Moderaterna 1 ½ miljard i ökade anslag
            för järnväg och järnvägsunderhåll. Vi har föreslagit att man ska
            få köra längre lastbilar. Det kanske inte låter så miljövänligt,
            men det är det, därför att då kan man köra färre lastbilar och
            på så sätt förbränna mindre bensin.
          </note>
          <note>
            Vi tror att det är viktigt att miljösatsningar inte bara ska
            göras här i västvärlden och här i Sverige, utan vi måste också
            hjälpa utvecklingsländer, fattigare delar av världen, i deras
            omställning. Det spelar ju ingen roll ifall en svensk ställer
            av bilen och i stället tar tåget om tio kineser väljer att göra
            det motsatta.
          </note>
          <note>
            Vi måste arbeta mer med så kallade flexibla mekanismer, till
            exempel använda biståndsresurser för att göra miljösatsningar
            i utvecklingsländer. Sist men inte minst är det genom teknisk
            utveckling och innovation som man kommer till rätta med miljöproblemen
            i grunden. Jag brukar säga att Musk, som ligger bakom företaget
            Tesla, har gjort mer för miljön än vad alla miljöpartistiska politiker
            har gjort tillsammans. Det är genom teknisk innovation och utveckling
            som vi kommer till rätta med de grundläggande problemen med klimatomställningen.
          </note>
          <note>
            Det som är kritiken mot regeringen i det här sammanhanget är
            inte idén om att höja koldioxidskatten, för precis som Sara Karlsson
            påpekade gjorde också Alliansen det. Alliansen har också genomfört
            andra typer av skattehöjningar som riktas mot miljöförstörande
            beteende, till exempel trängselskatter som man nu också har fått
            i Göteborg och i Malmö.
          </note>
          <note>
            Det som är problemet är att Socialdemokraterna nu uteslutande
            går fram med en skattehöjning. Det är alltså inte en omläggning
            av skattesystemet. I Alliansen gjorde vi i stället så att vi höjde
            skatten på koldioxidutsläpp och använde sedan pengarna till att
            sänka skatten på arbete. På så sätt blir det neutralt för hushållen.
          </note>
          <note>
            Det här är bara fråga om att höja skatten på hushållen, och det
            kommer att slå direkt mot ekonomin. Det man borde göra i stället
            är en grön skatte ­ växling, att ta de resurser som man får in
            på skattehöjningen och använda dem till att sänka skatten för
            vanligt folk som arbetar. Det är till och med så att man nu, till
            följd av EU-relaterade beslut, höjer skatten på mer miljö ­ vänliga
            drivmedel. Det är alltså inte bara så att det blir dyrare att
            köra bil, utan det blir också dyrare att köra miljövänlig bil.
          </note>
          <note>
            Argumentationen går inte ihop. Det här är bara resurser för att
            höja bidragen och inget annat.
          </note>
          <note type="speaker">
            Anf. 79 Finansminister MAGDALENA ANDERSSON (S):
          </note>
          <note>
            Fru talman! Moderaterna kanske vill förtydliga i nästa debattrunda
            vad man egentligen tycker om bensinskattehöjning, för lyssnar
            man på Fredrik Schulte hör man att han tycker att det är ganska
            bra att höja bensinskatten om man använder pengarna till att sänka
            andra skatter. Det var väldigt intressant, särskilt som Moderaterna
            ju röstade emot när den tidigare socialdemokratiskt ledda regeringens
            genomförde just den gröna skatteväxlingen, men här är det bra.
          </note>
          <note>
            Det är intressant att Fredrik Schulte tycker att det är bra att
            höja bensinskatten. Så låter det inte riktigt på Jan Ericson.
            Han verkar tycka att en bensinskattehöjning är skadlig för jobb
            och tillväxt. Då måste jag fråga Jan Ericson: Är det skatten som
            är skadlig, eller är det priset vid pump som påverkar jobb och
            tillväxt? Spelar det någon roll om priset består av oljepriset
            eller om priset består av ett lägre oljepris och lite mer skatt?
            Är det skatten i sig som är skadlig, eller är det priset vid pump
            som Jan Ericson menar är skadlig för jobb och tillväxt? Jag skulle
            gärna vilja ha svar på detta.
          </note>
          <note>
            Niklas Wykman sätter sig på väldigt höga hästar här och pratar
            om att det låter som att regeringen inte talar med samma tunga.
            Låt mig då bara ge några exempel på den förra regeringens tvehågsenhet
            i vissa frågor.
          </note>
          <note>
            Vi hade en statsminister som inte ville gå med i Nato men en
            vice statsminister som ville gå med i Nato här och nu. Det är
            en ganska grundläggande fråga där statsministern och vice statsministern
            hade olika uppfattningar.
          </note>
          <note>
            Vi hade en utbildningsminister som ville förstatliga skolan men
            en statsminister som inte ville förstatliga skolan – en annan
            ganska grundläggande fråga där man öppet hade olika uppfattningar
            i regeringen.
          </note>
          <note>
            Vi hade en sjukvårdsminister som ville förstatliga sjukvården
            men en statsminister som inte ville förstatliga sjukvården – ytterligare
            en ganska grundläggande fråga.
          </note>
          <note>
            Sedan hade vi då Kristdemokraternas förslag om vårdnadsbidrag.
            Och inget annat parti, i alla fall inte Folkpartiet eller Moderaterna,
            har gjort någon som helst hemlighet av att det inte har varit
            deras älsklingsförslag. Eller var det så, Niklas Wykman, att ni
            tyckte att vårdnadsbidraget var bra? I så fall kan du nu gå upp
            och klargöra det här i talarstolen.
          </note>
          <note>
            Sedan säger också Niklas Wykman att i en väl fungerande demokrati
            måste man veta före valet vad en regering ska göra efter valet.
            Men i interpellationsdebatten vi hade alldeles nyss, Niklas Wykman,
            förklarade du det faktum att ni före valet sa att ni skulle lägga
            fram förslag för att kunna nå överskottsmålet till 2018. Det hade
            ju ändrats efter valet eftersom omständigheterna hade förändrats.
            E ller gäller ett rättesnöre för Moderaterna och ett annat för
            regeringen?
          </note>
          <note>
            När det gäller det förslag vi lägger fram om bensinskattehöjning
            har omständigheterna förändrats sedan före valet. Före valet var
            bensinpriset betydligt högre än det är i dagsläget.
          </note>
          <note>
            Låt mig upprepa Sara Karlssons fråga. En del av er är emot bensin-
            och dieselskattehöjningen medan några är mer för. Det verkar dock
            inte som att ni kommer att föreslå det, men vi kommer givetvis
            att gå vidare med denna förändring i höstens budget. Moderaterna
            får väl diskutera internt i sin riksdagsgrupp hur ni ska ställa
            er till det. På Jan Ericson låter det som att ni kommer att vara
            emot medan det på Fredrik Schulte lät lite mer tveksamt.
          </note>
          <note>
            Vad har ni för förslag för att minska klimatutsläppen i Sverige?
          </note>
          <note type="speaker">
            Anf. 80 JAN ERICSON (M):
          </note>
          <note>
            Fru talman! Jag ska av artighetsskäl börja med att svara finansministern.
            Sara Karlsson bemöter jag lite senare.
          </note>
          <note>
            Skillnaden mellan Alliansens höjda skatter på drivmedel och regeringens
            är att Alliansen samtidigt sänkte skatter på både jobb och företagande
            mycket mer medan denna regering bara höjer skatter. Det är den
            stora, avgörande skillnaden. Självklart är priset vid pump det
            avgörande.
          </note>
          <note>
            Finansministern slirar lite på sanningen och påstår igen att
            bensinpriset i dag är avsevärt lägre än vad det var före valet.
            Men bensinpriset närmar sig nu 15 kronor, och det är samma nivå
            som det var före valet. Det är inte alls någon nedgång. Det finns
            inga pengar där att hämta för finansminis ­ tern.
          </note>
          <note>
            Det är intressant att höra hur finansministern fortsätter att
            skylla en skattehöjning på ett annat regeringsparti. Visst hade
            vi olika åsikter ibland i Alliansen och kompromissade oss fram
            till olika lösningar. Man hörde dock aldrig i medierna någon av
            våra partiledare skylla på ett annat alliansparti för ett beslut.
            Alliansen tog kollektivt ansvar för de beslut som togs och stod
            upp för dem, även i de frågor där vi kanske inte alltid tyckte
            lika.
          </note>
          <note>
            Jag kan för övrigt tala om för Magdalena Andersson att jag var
            en av de absolut största tillskyndarna av vårdnadsbidraget. Den
            åsikten finns alltså även i Moderaterna, även om vi kanske inte
            alla har samma åsikt.
          </note>
          <note>
            Sara Karlsson talar om omställningstryck tack vare höjda bensinskatter.
            Jag vill höra Sara Karlsson förklara hur det kan ha en miljöstyrande
            effekt när man höjer skatten på både bensin och biodrivmedel samtidigt.
            Hur har det en miljöstyrande effekt? Förklara det för mig, för
            jag förstår inte det.
          </note>
          <note>
            Sara Karlsson frågar vad Alliansen har gjort och vill göra. Låt
            mig nämna att vi införde kraftiga skatterabatter på miljövänliga
            fordon. Vi fördubblade anslagen till drift och underhåll av järnväg.
            Det är två viktiga exempel på hur vi har försökt att skapa en
            mer miljövänlig transportsektor.
          </note>
          <note>
            Något vi däremot inte har gjort är att slå undan benen på vare
            sig kärnkraften eller den småskaliga vattenkraften och tvingat
            fram att denna energiproduktion ska ersättas med kol och olja.
            Det har vi inte gjort, och det är mycket klokt.
          </note>
          <note type="speaker">
            Anf. 81 NIKLAS WYKMAN (M):
          </note>
          <note>
            Herr talman! Finansministern använde sig av några retoriska trix
            och figurer. Det gör möjligtvis debatten roligare att lyssna på,
            men jag eftersöker ett ansvarsutkrävande vad gäller hur offentliga
            finanser sköts och hur finansministern presenterar skäl för den
            förda politiken inför svenska folket.
          </note>
          <note>
            Alliansen levererade mellan 2006 och 2010 de vallöften man hade
            ställt ut till svenska folket. Alliansen levererade mellan 2010
            och 2014 de vallöften man hade ställt ut till svenska folket.
            På marginalen kan det finnas ett litet antal saker som visade
            sig inte gå att genomföra eller som behövde justeringar för att
            komma på plats. Sådant är läget för alla regeringar.
          </note>
          <note>
            Denna regering uppvisar en helt annan tendens. Man säger en sak
            före valet och gör raka motsatsen efter valet.
          </note>
          <note>
            Vi har tidigare talat om överskottsmålet, som finansministern
            före valet menade skulle ligga fast. Finansministern har nu gett
            ett uppdrag att utreda om det kan ersättas med ett balansmål.
          </note>
          <note>
            Före valet var det tydligt att man inte avsåg att göra några
            justeringar i koldioxidbeskattningen, men efter valet avser man
            att göra justeringar.
          </note>
          <note>
            Alliansen får utvärderas på det track record som finns över alliansregeringar
            mellan 2006 och 2014. Alliansregeringarna åtnjöt ett stort förtroende
            hos svenska folket. Förtroendet för nuvarande regering och nuvaran
            ­ de finansminister är mycket lågt hos svenska folket. Det gäller
            särskilt den ekonomiska finanspolitikens utformning där vi ser
            en stor ryckighet och får nya besked dag från dag.
          </note>
          <note>
            Till finansministerns försvar ska sägas att detta inte är någon
            nyhet. Samma typ av ryckighet som i Magdalena Anderssons besked
            lämnades även före valet. Ena kvartalet skulle ekonomin stimuleras,
            andra kvartalet skulle ekonomin bara vara som den var, tredje
            kvartalet skulle ekonomin bromsas och fjärde kvartalet skulle
            ekonomin åter stimuleras, och så där höll det på.
          </note>
          <note>
            Nu när Magdalena Andersson är finansminister gäller det att ta
            ett annat ansvar för de offentliga finanserna, därav min fråga.
          </note>
          <note>
            Jag har betonat att man givetvis kan ha olika uppfattningar om
            hur hög koldioxidskatten ska vara. Det finns en relativt bred
            samsyn i Sverige om att det är ett effektivt styrmedel. Som Jan
            Ericson påpekade är denna höjning dock inte av den styrande karaktären
            eftersom även skatten på andra bränslen höjs. Därmed blir relativprisförändringarna
            inga alls, och det har ingen miljöstyrande effekt. Det handlar
            i stället om rena intäkter till staten som används för bidragsutbyggnad.
          </note>
          <note>
            För transparensen och tydlighetens skull är det viktigt att granska
            vilka skäl regeringen anger för sin politik. Finansministern angav
            här två skäl för politiken: Miljöpartiet och det sänkta oljepriset.
          </note>
          <note>
            Sedan beskedet kom har oljepriset stigit med ungefär 8 procent.
            Är det skäl för att ompröva skatten?
          </note>
          <note>
            Det andra skälet var Miljöpartiet. Betyder det att man kommer
            att riva upp beslutet om Miljöpartiet lämnar regeringen?
          </note>
          <note>
            Annars angav finansministern skäl som inte gäller, och det finns
            andra bakomliggande skäl. Givetvis vill vi att finansministern
            redovisar dessa bakomliggande skäl för svenska folket om de skäl
            som angavs inte var de sanna och riktiga skälen. Det står förstås
            finansministern fritt att redovisa dessa skäl. De som angavs i
            presentationen var Miljöpartiet och det sjunkande oljepriset.
          </note>
          <note>
            Miljöpartiet är förvisso kvar i regeringen, och det är många
            som tycker att det inte är någon bra idé. Oljepriset har dock
            stigit sedan dess.
          </note>
          <note>
            Jag efterfrågar transparens och tydlighet i skötseln av de offentliga
            finanserna.
          </note>
          <note type="speaker">
            Anf. 82 SARA KARLSSON (S):
          </note>
          <note>
            Herr talman! Jag ska ta upp något som Sverigedemokraternas Anders
            Forsberg tog upp, även om en stor del av hans inlägg inte handlade
            om det vi diskuterar.
          </note>
          <note>
            Anders Forsberg använde en tankefigur som inte är helt ovanlig
            i klimatpolitiken, nämligen att Sverige som land står för en sådan
            liten del av de globala utsläppen att det vi gör inte spelar någon
            roll.
          </note>
          <note>
            Låt mig påminna Anders Forsberg om att Sveriges befolkning också
            är en liten del av den globala befolkningen. Är det så vi ska
            resonera? Jag vill uppmana Forsberg och Sverigedemokraterna att
            fundera på vad det skulle för effekt om alla länder med liten
            befolkning resonerade på det sättet.
          </note>
          <note>
            Vad gäller de miljöstyrande effekterna har vi olika beskattning
            på olika drivmedel. Men som Moderaterna väl känner till krockar
            det delvis med de regler som finns i EU. Det brottades den tidigare
            regeringen med, och vi fortsätter att brottas med det. Den förra
            regeringen tog fram ett förslag på kvotplikt, som inte godkändes
            av EU. Det är en fråga som vi fortsätter att arbeta hårt med.
          </note>
          <note>
            Fredrik Schulte tog upp olika saker som han eller Moderaterna,
            det var lite oklart, vill göra för att nå klimatmålen. Vi är helt
            överens om att vi behöver göra mycket internationellt, men vi
            är lite oense om hur. Vi vill ställa om på hemmaplan och tillsätter
            dessutom additionella medel för att bidra till bekämpandet av
            utsläpp i utvecklingsländerna, till skillnad från Moderaterna.
          </note>
          <note>
            Vi behöver naturligtvis teknikutveckling på en rad olika områden
            om vi ska klara av det här, och då har politiken en viktig roll.
            Vi vet av erfarenhet att det krävs ett omställningstryck, och
            därför behöver vi använda oss av ekonomiska styrmedel.
          </note>
          <note type="speaker">
            Anf. 83 ANDERS FORSBERG (SD):
          </note>
          <note>
            Herr talman! Jag tackar finansministern, även om vi inte fick
            något svar.
          </note>
          <note>
            Alliansregeringen beslutade att fram till 2015 minska återbetalningen
            av koldioxidskatten från 2,10 till 90 öre, något som varken regeringen
            eller Alliansen vill ändra på.
          </note>
          <note>
            Man kan se på landsbygden som sådan. Nu anknyter jag åter till
            den debatten. Vilka är landsbygdens villkor? Ska det vara lika
            villkor? Ska det vara samma förutsättningar oavsett om jag bor
            i Söderala eller i Storstock ­ holm? Vad är lika villkor? Vad
            är sund konkurrenskraft? Vilka är lands ­ bygdens förutsättningar?
            Vad är rimliga skillnader när det gäller produk ­ tionskostnader,
            både för lantbruk och annan industri?
          </note>
          <note>
            Man kan ta Sveriges bönder som exempel. De utsätts i dag för
            en hård internationell konkurrens. Ett livskraftigt och konkurrenskraftigt
            jordbruk är helt beroende av att svenska bönder tillåts verka
            på rimliga villkor. Så är inte fallet i dag. Givetvis kan vi vara
            stolta över att vi har ett av de mest ambitiösa regelsystemen
            när det gäller miljö och djurskydd, men det ska inte ske på ett
            sätt som riskerar att driva till exempel bönderna i konkurs.
          </note>
          <note>
            Effekten blir snarare att vi ökar importen från länder med lägre
            djur- och miljökrav. Vi i Sverigedemokraterna ser det som oacceptabelt
            att man beskattar och reglerar landsbygden och lantbruksföretagen
            på det sätt som nu sker, till exempel via diesel- och bensinskatten.
            Det påverkar inte bara dem som bor där utan även företagen och
            den verksamhet som bedrivs. Det driver i sin tur på utarmningen
            av landsbygden.
          </note>
          <note>
            Jag återkommer till min fråga: Vad är lika villkor, och vad är
            sund konkurrenskraft?
          </note>
          <note type="speaker">
            Anf. 84 FREDRIK SCHULTE (M):
          </note>
          <note>
            Herr talman! Jag vill börja med att säga till Anders Forsberg
            att om du är förvånad över att du inte fick svar på din fråga
            så beror det på att du är i fel debatt. Här debatterar vi någonting
            annat.
          </note>
          <note>
            Jag har ett litet påpekande till finansministern: Det finns ingenting
            som heter bensi nskatt längre, utan vi har en CO 2 -skatt. Det
            kan vara bra att hålla koll på.
          </note>
          <note>
            Det uttrycktes vissa frågetecken kring om det inte kan vara så
            att jag trots allt ställde mig bakom regeringens bensinskattehöjning.
            Så är det inte. Jag är kategoriskt emot den politik som nu förs.
            Det är jag därför att den inte är balanserad. Det är inte fråga
            om en grön omställning utan bara om skattehöjningar.
          </note>
          <note>
            Vid sidan av att höja koldioxidskatten höjs också skatten på
            alternativa drivmedel. Då sätts inte det omställningstryck som
            gör att man väljer det miljövänliga framför det icke miljövänliga,
            utan det blir just bara en skatte ­ höjning.
          </note>
          <note>
            Att regeringen därtill väljer att gå fram med massiva skattehöjningar
            för jobb och företagande gör att det bara blir en skattehöjning
            som handlar om att ta pengar från svenska folket och hushållen.
            Det kommer inte minst att drabba människor som bor på landsbygden.
            De kommer att få minskad frihet och möjlighet att röra på sig.
          </note>
          <note>
            Jag är kategoriskt emot skattehöjningen, för den är inte balanserad.
            Det framstår som alltmer tydligt att den är en eftergift till
            ett extremt miljöparti som är plakatpolitiskt drivet. Detta visas
            om inte annat av att finansminis ­ tern väljer att glida på formuleringarna
            och inte är tydlig med vad de verkliga motiven är. Först skyller
            hon på Miljöpartiet, och sedan pratar hon om budgettekniska aspekter.
          </note>
          <note type="speaker">
            Anf. 85 Finansminister MAGDALENA ANDERSSON (S):
          </note>
          <note>
            Herr talman! Det är faktiskt energiskatten på bensin och diesel
            som vi föreslår att man ska höja. Självklart finns det flera skäl
            till att vi nu går fram med detta förslag. Det har varit tydligt
            i det som har gått ut och även på pressträffen. Det handlar om
            att vi har stora underskott i de offentliga finanserna.
          </note>
          <note>
            Vi har stora underskott samtidigt som vi har stora behov, inte
            minst i skolan där resultaten faller snabbare än i något annat
            OECD-land efter åtta år med moderatledd regering. Vi har problem
            med hög arbetslöshet och revor i välfärden. Då behöver man finansiera
            sina reformer för att ta ett ansvar. Det är detta regeringen gör,
            och därför behöver vi höja en del skatter.
          </note>
          <note>
            Därutöver finns det naturligtvis en miljöstyrningsaspekt i detta.
            Där är det inte bara relativpriset som har betydelse för miljöstyrningen
            utan också det absoluta priset.
          </note>
          <note>
            Jag vill påpeka för Niklas Wykman att man tydligt bröt vallöften
            under den förra mandatperioden. Man sa en sak före valet och gjorde
            en annan efter valet. Man lovade före valet att man inte skulle
            sänka skatten på lånade pengar, men det var precis det man gjorde
            efter valet.
          </note>
          <note>
            I år är det lite intressant just med överskottsmålet. Jag sa
            före valet att det kommer ett läge där vi ska se över överskottsmålet,
            och det har vi också gjort efter valet. Jag sa också att så länge
            vi har det finanspolitiska ramverk vi har är det detta som vi
            ska förhålla oss till.
          </note>
          <note>
            Det är också så vi har bedrivit politiken, till skillnad från
            Moderaterna och Niklas Wykman. De sa före valet att man ska nå
            överskott i de offentliga finanserna till 2018, men efter valet
            säger de någonting helt annat. Det är inte alltid så bra att sätta
            sig i ett glashus och kasta sten, Niklas Wykman.
          </note>
          <note>
            Niklas Wykman tog upp att det är viktigt hur man argumenterar
            för de reformer regeringen gör. Då kan väl Niklas Wykman berätta
            hur bra han tyckte att det var att den förra regeringen införde
            vårdnadsbidraget. Det vore intressant att höra. Vi har hört att
            Jan Ericson tyckte att det var bra, och vi vill gärna höra Niklas
            Wykman försvara det och tycka att det var en bra reform. Jag ser
            fram emot det.
          </note>
          <note>
            Något som jag fortfarande saknar är hur Moderaterna vill minska
            utsläppen. Vi har hört att ni vill satsa på järnvägsunderhåll.
            Det är jättebra att Moderaterna nu vill göra det. Det var å andra
            sidan jättetråkigt att ni röstade emot det. Vi hade kunnat ha
            ett utökat järnvägsunderhåll redan den 1 januari i år, men tyvärr
            röstade Moderaterna emot det. Nu har ni det i er vårändringsbudget,
            och det är jättebra. Men tyvärr är det inte finansierat, eftersom
            det är stora hål i ändringsbudgeten.
          </note>
          <note type="speaker">
            Anf. 86 JAN ERICSON (M):
          </note>
          <note>
            Herr talman! Nu skyller Sara Karlsson problemet med att man måste
            höja både för biodrivmedel och för vanliga drivmedel på att det
            krockar med EU:s regler. Ja, så är det.
          </note>
          <note>
            Men om man nu vet att det slår direkt mot biodrivmedlen och inte
            har någon miljöstyrande effekt alls, varför kör man ändå på spåret
            att man ska höja denna skatt? Det blir nästan lite fånigt. Man
            inser då att det inte har någonting med detta att göra utan att
            det bara handlar om att få in pengar, precis som Fredrik Schulte
            och Niklas Wykman påpekade. Det handlar bara om att pungslå svenska
            folket på mer pengar för att kunna betala andra saker.
          </note>
          <note>
            Vi kan konstatera att Magdalena Andersson backar när det handlar
            om oljepriset. Det är inte det som är skälet längre. Och det har
            inte med någon miljöstyrande effekt att göra längre. Vi kan fortsätta
            att diskutera hur mycket effekt det ger att man har Miljöpartiet
            i regeringen.
          </note>
          <note>
            Jag har viss förståelse för finansministerns frustration. Det
            är klart att det har ett pris i statsfinanserna att släpa på Miljöpartiet,
            och även för sven ­ ska folket. Men det verkar inte vara det heller
            som är huvudskälet, utan det handlar om att man vill ha in mer
            pengar.
          </note>
          <note>
            Magdalena Andersson säger att det är viktigt att höja energiskatten
            på bensin för att man vill satsa på skola och jobb. Men då är
            min följdfråga: Varför lägger man då inte pengarna på skola och
            jobb utan på en massa andra saker? Sanningen är den att det är
            bara några få procent av de skatte ­ höjningar som finns i regeringens
            budget som går just till näringsliv, ar ­ betsmarknad, jobb och
            infrastruktur – några få procent.
          </note>
          <note>
            I sammanhanget kan jag också påpeka att alliansregeringen fördubblade
            underhållspengarna till järnvägen under sin regeringstid. Det
            var ganska bra, tycker jag.
          </note>
          <note>
            Vad gäller vårdnadsbidraget, slutligen, var det en del i en helhet.
            Det var en överenskommelse mellan partierna med vårdnadsbidrag,
            utbyggd förskola och en jämställdhetsbonus som alla fyra allianspartierna
            stod bakom. Vi bråkade inte om det utan stod upp för regeringens
            politik.
          </note>
          <note type="speaker">
            Anf. 87 NIKLAS WYKMAN (M):
          </note>
          <note>
            Herr talman, finansministern! Jag ämnar hålla mig till drivmedelskostnader,
            bensinskatt, energiskatt och koldioxidskatt i mitt inlägg. Vill
            finansministern debattera vårdnadsbidraget eller andra delar i
            detalj får vi ta det vid ett separat tillfälle.
          </note>
          <note>
            Finansministern har lämnat ett intressant besked, nämligen att
            det inte bara är relativskillnaden mellan att tanka miljövänligt
            eller tanka bensin som har miljöstyrande effekt, utan att det
            också är den absoluta nivån. Det är ett intressant besked till
            svenska folket. Om man avser att styra med den absoluta nivån
            handlar det om att ta bort bilanvändandet, bilåkandet , där inga
            andra substitut finns att ha i tanken. Det innebär helt enkelt
            att barnen inte får skjuts till skolan, att man inte kan ta bilen
            till jobbet, att man får avstå från att åka till butiken eller
            något annat. Om man styr med den absoluta nivån av kostnader handlar
            det helt enkelt om att substituera bort bilanvändandet över huvud
            taget – inte komma åt miljöaspekterna på vad man häller i tanken.
          </note>
          <note>
            Det blir ett mycket hårt slag mot alla de människor som bor utanför
            tunnelbanesystemet. Att Miljöpartiet, som är Södermalmsbaserat,
            är av uppfattningen att man kan åka kollektivt överallt är ingen
            nyhet. Det är också där man kan åka kollektivt överallt som Miljöpartiet
            har sitt starkaste väljarstöd. Men för finansministern, som åtminstone
            gör anspråk på att företräda en större del av Sverige än så, borde
            en styrning med den absoluta nivån vara mycket bekymmersam, för
            det innebär helt enkelt väsentligt försvårade livsvillkor runt
            om i Sverige.
          </note>
          <note>
            Till sist, herr talman, efterlyser jag transparens och öppenhet
            och att finansministern redogör för vad som är skälen.
          </note>
          <note type="speaker">
            Anf. 88 Finansminister MAGDALENA ANDERSSON (S):
          </note>
          <note>
            Herr talman! Niklas Wykman menar att den absoluta nivån är viktig,
            vilket jag också tycker, och jag menar att det är oerhört problematiskt
            om den absoluta nivån blir hög. Då kan jag rent ret oriskt ställa
            frågan hur det kommer sig att man inte gjorde något när bensinpriset
            ökade med 3 kronor under allianstidens regering, för det hade
            ju mycket större effekt på människors möjligheter att leva och
            bo i landsbygden än den skatteförändring som görs här och nu.
          </note>
          <note>
            Skälen har vi varit tydliga kring. Vi har stora hål i de offentliga
            finanserna efter alliansregeringen. Vi behöver se till att hitta
            finansiering till de viktiga reformer som behöver genomföras för
            att ungdomar ska komma i arbete i stället för att gå långtidsarbetslösa,
            som de gör i dag, för att barn ska lära sig mer i skolan, för
            att vi ska kunna genomföra ett kunskapslyft för att fler ungdomar
            ska få högre utbildning, för att genomföra viktiga klimatinvesteringar
            via klimatinvesteringsprogram och annat. Här finns mycket som
            behöver göras, och för det behövs resurser.
          </note>
          <note>
            Vill man genomföra viktiga reformer och samtidigt ta ansvar för
            de offentliga finanserna, vilket är den här regeringens politik,
            behöver man ibland också höja skatten. Därutöver har det en ökad
            miljöstyrande effekt, och därutöver är tajmningen inte så dålig,
            eftersom oljepriset har fallit rejält och bedömningen är att den
            kommer att fortsätta att ligga på en låg nivå.
          </note>
          <note>
            Anledningen till att vårdnadsbidraget kom upp var att Niklas
            Wykman påpekade hur viktigt det var att alla partier i en regering
            kunde stå bakom politiken. Jag har stått här och försvarat bensinskatteförändringen
            eller höjningen av energiskatten i en lång interpellationsdebatt
            i dag. Men jag kan notera att Niklas Wykman inte kan säga ett
            enda positivt ord om vårdnadsbidraget, vilket jag i och för sig
            förstår och tycker är hedervärt.
          </note>
          <note>
            Öve rläggningen var härmed avslutad.
          </note>
          <note>
            § 20 Svar på interpellation 2014/15:589 om regeringens straffbeskattning
            av unga anställda
          </note>
          <note type="speaker">
            Anf. 89 Finansminister MAGDALENA ANDERSSON (S):
          </note>
          <note>
            Herr talman! Lars Hjälmered har frågat mig om jag har gjort ställningstagandet
            att det skapas fler jobb för unga om man gör det dubbelt så dyrt
            för arbetsgivaren att anställa dem samt hur många jobb jag räknar
            med ska gå förlorade för unga människor som en effekt av regeringens
            skattehöjningar på arbete och företagande.
          </note>
          <note>
            Låt mig börja med att notera att slopandet av nedsättningen av
            socialavgifterna för unga inte gör det dubbelt så dyrt att anställa
            unga, som Lars Hjälmered felaktigt påstår. Med det sagt kan jag
            notera att vi efter den förra regeringens mandatperioder ser stora
            underskott i statens finanser samt en hög arbetslöshet, i synnerhet
            bland unga. Sverige har i dag en högre ungdomsarbetslöshet än
            många jämförbara länder. De stora skattesänkningar som genomfördes
            i syfte att öka sysselsättningen och sänka arbetslösheten har
            helt enkelt inte fått avsedd effekt.
          </note>
          <note>
            Därför lägger regeringen om politiken till mer effektiva åtgärder,
            såsom utbildningskontrakt. För att genomföra angelägna satsningar
            som syftar till att öka sysselsättningen och minska arbetslösheten
            krävs att vi höjer skatten. Det är missvisande att bedöma politiken
            genom att se till enskilda finansieringsåtgärder. Man måste även
            se till vad pengarna kommer att användas till.
          </note>
          <note>
            När det gäller de nedsatta socialavgifterna för unga indikerar
            resultaten i IFAU:s utvärdering att det är en ineffektiv åtgärd
            som inte har haft någon sysselsättningseffekt alls för grupper
            av unga med svag anknytning till ar ­ betsmarknaden. De unga som
            är i störst behov av stöd tycks alltså inte ha hjälpts alls av
            en åtgärd som kostar omkring 20 miljarder årligen. Finans ­ politiska
            rådet, Riksrevisionen, Ekonomistyrningsverket och Arbetsför ­
            medlingen har alla gjort bedömningen att de nedsatta socialavgifterna
            för unga är en ineffektiv åtgärd för att skapa sysselsättning.
          </note>
          <note>
            Regeringen bedömer att viktiga orsaker till många ungas problem
            på arbetsmarknaden är brister i utbildningssystemet och i deras
            anknytning till arbetsmarknaden. Arbetslösheten bland unga mellan
            20 och 24 år som saknade gymnasieutbildning låg 2014 på 40,1 procent.
            Vi har därför i vår ­ ändringsbudgeten utöver tidigare nämnda
            utbildningskontrakt föreslagit bland annat ökade satsningar på
            skolan och välfärden samt införande av traineejobb och ett nytt
            kunskapslyft.
          </note>
          <note type="speaker">
            Anf. 90 LARS HJÄLMERED (M):
          </note>
          <note>
            Herr talman! Jag ska inleda med att tacka för finansministerns
            svar, fast det kanske inte är svar på mina frågor – jag återkommer
            till det alldeles strax.
          </note>
          <note>
            Det är nu tider med skolavslutningar, universitet som stänger
            lite för våren och många unga som går ut på arbetsmarknaden för
            att söka det inte sällan första jobbet, det viktiga jobb som sedan
            kan ge ett andra jobb och ett tredje jobb, när man kommer där
            med ett tomt cv utan någon egentlig erfarenhet. Om vi tänker tillbaka
            är det utomordentligt viktigt för alla, vad det kan betyda att
            få det jobbet. Man kan tjäna en extra slant, man får lite erfarenhet,
            och man kan lära sig att komma i tid och ta ansvar. Ett sommarjobb
            denna sommar kan leda till att man kommer tillbaka också nästa
            sommar.
          </note>
          <note>
            Om vi lyfter blicken, herr talman, kan vi se att möjligheterna
            för vissa unga, fast kanske inte alla unga, är en av våra större
            utmaningar det kommande decenniet. Det är brister i utbildningen
            som gör att man har svårt att komma in på arbetsmarknaden. Där
            behöver vi jobba mer med att sänka trösklar och underlätta för
            fler unga att få det första, viktiga jobbet. Vi har naturligtvis
            också andra utmaningar som kommer med detta. Vi måste ha en politik
            som gör att fler äldre stannar kvar på arbetsmarknaden. Vi har
            utmaningar som kommer i termer av globalisering och digitalisering,
            som slår från praktikant till professor rakt in i den svenska
            ekonomin.
          </note>
          <note>
            Det är lite i ljuset av detta, herr talman, som jag har valt
            att ställa den här interpellationen. Om vi tittar på de lite större
            utmaningarna för Sverige – äldres möjligheter, ungas möjligheter,
            globaliseringen – känner jag rätt stor oro för vad den här regeringen
            håller på med. Pratar vi om unga vill man göra det flera tusenlappar
            dyrare varje månad att anställa unga. Pratar vi om utmaningen
            att fler äldre ska stanna kvar är svaret att det ska vara mindre
            lönsamt. Pratar vi om globalisering är svaret att helt enkelt
            försämra konkurrenskraften för den viktiga svenska industrin ,
            till exempel. Vi kan fortsätta med diskussioner om vad man sa
            före valet och vad man landade i efter valet, om Bromma, Förbifarten,
            överskottsmål och mycket annat.
          </note>
          <note>
            Vi brukar, herr talman, ha en praxis i Sverige att i de dokument
            som Finansdepartementet lämnar ifrån sig gör man ordentliga analyser
            och presenterar vad som är sysselsättnings- och jobbeffekter av
            olika förslag som man lägger fram. När det gäller skatten på unga
            anställda tycker jag att det saknas. Man kan bildligt säga att
            Magdalena Anderssons dokument som hon har lämnat till riksdagen
            är som ett vitt papper kring vilka effekter det får.
          </note>
          <note>
            Det är därför, herr talman, som jag har velat ställa de här frågorna.
            Tror statsrådet att det skapas fler jobb för unga om man gör det
            flera tusenlappar dyrare varje månad att anställda en ung person
            som ska städa, klippa gräs, stapla konserver eller göra något
            annat? Hur många jobb räknar statsrådet med ska gå förlorade för
            unga människor som en effekt av regeringens höjda socialavgifter
            för unga anställda?
          </note>
          <note>
            Jag kan konstatera att i det svar som finansministern gav på
            interpellationen svarar hon inte på frågorna. Jag har, herr talman,
            den största respekt för om man landar i olika politiska recept
            för vad man tror är vägen framåt. Men nu var alltså frågan i det
            här fallet: Vad är det för analys som finansministern och Finansdepartementet
            har gjort kring sysselsättningseffekterna av reformen?
          </note>
          <note>
            Jag vill som avslutning, herr talman, återupprepa: Tror statsrådet
            att det skapas fler jobb när man gör det flera tusenlappar dyrare
            att anställa unga? Hur många jobb tror hon kommer att gå förlorade
            för unga människor som en effekt av hennes höjning av socialavgifterna?
          </note>
          <note type="speaker">
            Anf. 91 JAN ERICSON (M):
          </note>
          <note>
            Herr talman! Jag tror att det är tredje gången som jag har en
            diskussion med finansministern om just denna fråga, alltså frågan
            om arbetsgivaravgifterna för ungdomar. Vi blir nog aldrig överens,
            men jag tycker att det kan finnas anledning att upprepa några
            av de argument som jag har haft om att detta är en mycket olycklig
            väg att gå, det vill säga att göra det dyrare att anställa unga.
          </note>
          <note>
            Vi kan ha en diskussion om vilken effekt den här sänkningen har
            haft. Man kan till exempel ställa frågan hur många ungdomar som
            slapp att bli av med jobbet tack vare att det blev billigare att
            ha dem anställda under dessa djupa krisår. Vad jag vet har ingen
            utrett eller analyserat den frågan. Men jag har träffat företagare
            som har sagt att tack vare att man sänkte arbetsgivaravgiften
            för de unga anställda kunde de behålla fler i sin personal än
            vad de annars hade kunnat. För dem som fick behålla jobbet var
            det nog minst lika viktigt som att lyckas få ett jobb.
          </note>
          <note>
            Vi kan också peka på den varning som har kommit om att effekterna
            vid en höjning blir helt andra än vad effekterna blir vid en sänkning.
            När man höjer arbetsgivaravgiften finns det ingenting annat att
            spara in på än att göra sig av med folk. Risken är överhängande
            att detta kommer att öka arbetslösheten bland unga. Vi kan alltid
            diskutera hur stor effekten blir. Men det känns mycket konstigt
            att tro att man ska få fler unga i arbete om man gör det dyrare
            att anställa dem.
          </note>
          <note>
            OECD kom med en rapport i slutet av maj där man konstaterade
            att om man räknar de verkligt arbetslösa ungdomarna, och inte
            räknar med de studerande som söker extrajobb, hade Sverige bland
            den lägsta ungdomsarbetslösheten i hela världen. När det gäller
            NEET, alltså ungdomar som varken arbetar eller studerar, var Sverige
            bäst i världen i denna OECD-granskning.
          </note>
          <note>
            Därför har det knappast varit en så katastrofal utveckling för
            de unga under Alliansens tid i regeringen, trots de djupa kriser
            som vi har gått igenom. Faktum är att det var en större andel
            ungdomar som varken arbetade eller studerade under Socialdemokraternas
            regeringstid, när det var högkonjunktur i Sverige, än det var
            efter åtta år med Alliansen och två djupa kriser. Jag skulle gärna
            vilja höra finansministern kommentera det.
          </note>
          <note>
            Det som vi också är lite bekymrade över är att regeringen själv
            konstaterar att den egna politiken kommer att minska sysselsättningen.
            Det är alltså negativa sysselsättningseffekter av den samlade
            politiken. Då kommer som ett brev på posten att man då nog måste
            göra som man gjorde 2006, nämligen ändra på sättet att räkna för
            att få bort arbetslösheten. Nu flaggar man för att man eventuellt
            inte ska räkna med alla arbetslösa längre. Man kanske ska börja
            räkna från 20 års ålder i stället för att börja räkna från 15
            års ålder , som görs internationellt. Det är klart att man då
            kan få bort ungdomsarbetslösheten jättefort. Då kommer den att
            minska från 25 procent till kanske 10 procent i stället. Är det
            så finansministern tänker lösa ungdomsarbetslösheten?
          </note>
          <note>
            När finansministern kritiserar Alliansens sysselsättningspolitik
            kan jag nämna en annan intressant sak. Göran Persson utlovade
            mycket storsint att Sverige skulle nå en sysselsättningsgrad på
            80 procent i andel av befolkningen mellan 20 och 64 år. Han nådde
            aldrig detta mål, trots en mycket god konjunktur.
          </note>
          <note>
            Sedan tog Alliansen över. Trots de djupa lågkonjunkturer som
            har drabbat Sverige och Europa nådde Sverige detta mål för första
            gången förra året, 2014, då vi hade en sysselsättningsgrad på
            80 procent. Med det var vi bäst i hela EU, och till och med bättre
            än Tyskland som brukar framhållas som exempel. Det klarade Alliansen,
            men det fixade aldrig Socialdemokraterna.
          </note>
          <note type="speaker">
            Anf. 92 Finansminister MAGDALENA ANDERSSON (S):
          </note>
          <note>
            Herr talman! Jag vet inte om detta är ett utslag av humor från
            Jan Ericson. Först omdefinierar du hur man ska räkna på ungdomsarbetslösheten
            genom att ta bort alla studenter och säga att det inte blev så
            tokigt i alla fall. Sedan anklagar du regeringen för att man eventuellt
            skulle kunna räkna på något annat sätt. Jag vet inte om det är
            ett utslag av stor humor. Jag kunde i alla fall inte låta bli
            att dra på munnen.
          </note>
          <note>
            Lars Hjälmered ställer samma fråga som Jan Ericson och många
            andra moderater har ställt, nämligen hur det kan bli fler jobb
            när man höjer skatten. Som jag har svarat så många gånger tidigare
            i denna kammare måste man också titta på vad man använder pengarna
            till. Där man har mycket låga skatter har man inte per definition
            en låg arbetslöshet eller hög sysselsättning. Om man tar ut skatterna
            på ett begåvat sätt och använder pengarna på ett begåvat sätt
            kan man både öka sysselsättningen och minska arbetslösheten.
          </note>
          <note>
            Därför är den bedömning som regeringen har gjort, både i budgetpropositionen
            och i vårpropositionen, att regeringens samlade politik kommer
            att stärka tillväxten och sysselsättningen samt dämpa arbetslösheten.
          </note>
          <note>
            Det beror på att denna åtgärd har varit mycket dyr och ineffektiv.
            Nu använder vi i stället pengarna på ett mer effektivt sätt. Inte
            minst handlar det om de ungdomar som inte har någon gymnasieutbildning
            och som hade en arbetslöshet på 40 procent under förra året. Uppenbarligen
            har de sänkta arbetsgivaravgifterna inte hjälpt den gruppen, utan
            där behövs helt andra åtgärder för att de ska komma in på arbetsmarknaden.
            Det är precis det som regeringen nu föreslår med ett utbildningskontrakt.
            I stället för att smeta ut miljarderna över alla ungdomar, oavsett
            om de behöver stöd för att få sitt första jobb eller inte, riktar
            vi åtgärderna mot de ungdomar som behöver stöd för att komma in
            på arbetsmarknaden. Det blir billigare och effektivare. Så tar
            vi ansvar för de offentliga finanserna och för ungdomars sysselsättning.
          </note>
          <note type="speaker">
            Anf. 93 LARS HJÄLMERED (M):
          </note>
          <note>
            Herr talman! Jag har den största respekt för att vi kan landa
            i olika slutsatser av hur recepten ska se ut för att möta denna
            typ av utmaningar. I dag talar vi om ungas möjligheter att komma
            in på arbetsmarknaden. Det fungerar alldeles galant för väldigt
            många med egna kontakter, god utbildning och fullföljd gymnasieutbildning.
            De klarar sig. Men för många är det mycket problematiskt att få
            det första viktiga jobbet när cv:t är tomt och de vill ta ett
            kliv in på ett sommarjobb eller ett vikariat för att tjäna lite
            egna pengar, få en prick i cv:t och sedan ta sig vidare.
          </note>
          <note>
            Men nu gällde frågan hur finansministern, Finansdepartementet
            och regeringen egentligen ser på sysselsättningseffekterna. Det
            var egentligen det som var min grundfråga, det vill säga: Tror
            finansministern att det ger fler eller färre jobb till unga människor
            om man gör det ett par tusenlappar dyrare för ungdomar att få
            ett diskjobb, ett städjobb, ett jobb i en matbutik och så vidare?
            Det var den första frågan som hon ännu inte har svarat på i sitt
            skriftliga svar eller hittills i debatten.
          </note>
          <note>
            Min andra fråga var: Hur många jobb räknar statsrådet med ska
            gå förlorade för unga människor som en effekt av regeringens politik
            med avseende på hennes höjning av de sociala avgifterna för unga
            medarbetare?
          </note>
          <note>
            Det som vi kan konstatera är egentligen att det normala hade
            varit om Finansdepartementet hade gjort en seriös analys och lagt
            fram den på bordet. Det är det man brukar göra. Vad är effekten
            av detta? Man gör en bästa beräkning. Den är aldrig exakt. Men
            man tittar på olika reformer, till exempel som man har gjort när
            det gäller jobbskatteavdragen, och har konstaterat att det innebär
            att man ökar sysselsättningen radikalt i Sverige med den typen
            av reform. Samma sak gäller RUT-avdraget med de effekter som det
            får på skatteintäkter och skattemoral. Man får människor att gå
            från utanförskap till arbete, och svarta jobb blir vita.
          </note>
          <note>
            Det naturliga hade varit att finansministern hade tagit chansen
            här och lagt fram på bordet vad sysselsättningseffekterna egentligen
            är av denna typ av reform.
          </note>
          <note>
            För oss handlar det också om ett bredare svar på detta. Det är
            inte bara skattefrågor, som finansministern försöker antyda. Det
            är klart att det för vår del handlar mycket om breda skolsatsningar
            i det svenska skolsystemet och att tidigt möta eleverna med rätt
            insatser för att de ska kunna lyckas i skolan och fullfölja inte
            minst gymnasiet , som är så viktigt.
          </note>
          <note>
            Det handlar för oss också rätt mycket om ett företagspaket. Vår
            vårmotion handlar bland annat om att förbättra villkoren för företagsamhet.
            Då handlar det alltså inte om den skattechock som regeringen håller
            på med och de förändringar som de gör i övrigt när det gäller
            lastbilsskatt. Det är också en brist att de inte lägger fram förslag
            om långa och tunga lastbilar. De trycker undan företagsamhet inom
            vård och omsorg, äventyrar överskottsmålet och dubblerar skatten
            på unga anställda. Det är oklart vad regeringen vill med det viktiga
            handelsavtalet med USA och så vidare.
          </note>
          <note>
            Det behövs en rejäl och riktig satsning på att förbättra villkoren
            för entreprenörskap i Sverige. Det ska såklart också vara lönsamt
            att jobba. Det handlar även om handelspolitiken, skatter som är
            på rimliga nivåer och stora satsningar på områden som forskning
            och infrastruktur.
          </note>
          <note>
            Detta är några exempel på den typ av paket som vi föreslår för
            att förbättra för unga och andra på den svenska arbetsmarknaden.
          </note>
          <note>
            Men till syvende och sist, herr talman, kommer vi tillbaka till
            den huvudfråga som jag har ställt. Om finansministern lägger fram
            ett förslag som innebär att det ska bli ett par tusenlappar dyrare
            varje månad att anställa en ung människa, tror hon då att det
            ger fler eller färre jobb till unga? Och hur många jobb beräknar
            hon ska gå förlorade som en effekt av regeringens politik på det
            här området?
          </note>
          <note type="speaker">
            Anf. 94 JAN ERICSON (M):
          </note>
          <note>
            Herr talman! Finansministern frågade mig om det var n ågon sorts
            humor när jag påpekade att man kan beräkna arbetslöshet på olika
            sätt. Det är klart att man kan göra det. Allting handlar om vad
            vi vill använda statistiken till. Om vi tycker att det största
            problemet är att det finns en del ungdomar som varken arbetar
            eller studerar ska vi titta på NEET-måttet som visar den saken
            och se hur det utvecklas över tid. Då kan jag konstatera att det
            är en lägre andel ungdomar i den gruppen i dag än vad det var
            när Alliansen tog över 2006.
          </note>
          <note>
            Man kan också mäta arbetslöshet enligt det gamla sättet som vi
            använde tidigare. Jag tror att man ändrade det måttet 2007 då
            Sverige ville mäta som andra länder, vilket vi inte hade gjort
            tidigare. Man kan mäta arbetslösheten i åldrarna 20–64 år, och
            man kan mäta i åldrarna 15–74 år som man gör i andra länder.
          </note>
          <note>
            Det viktiga är inte vilket av måtten som vi använder, utan det
            är att det visar samma sak. Det är där jag blir lite bekymrad.
            När finansministern, regeringen och deras myndighetschefer flaggar
            för att man ska gå in och pilla i systemen ligger det väldigt
            nära till hands att man vill visa en annan utveckling än den som
            man har på riktigt. Det är då man är illa ute.
          </note>
          <note>
            Då blir det lite grann som det såg ut 2006, när regeringen valde
            att stoppa in människor i förtidspension i stället för att redovisa
            dem som arbetslösa. Det handlade inte om att mäta på olika sätt
            för att sätta in lämpliga åtgärder, utan det handlade helt enkelt
            om att gömma arbetslösa i statistiken så att de inte skulle synas.
          </note>
          <note>
            Om det är den vägen som finansministern vill välja, då tycker
            jag inte att det är humor. Då tycker jag att det är väldigt allvarligt.
          </note>
          <note>
            Sedan vill jag ställa en fråga till finansministern. Inför varje
            beslut sa Stefan Löfven att han tänkte kräva besked av varje statsråd
            och myndighetschef om det medförde fler jobb eller inte. Har Stefan
            Löfven frågat finansministern om hur många nya jobb höjda arbetsavgifter
            för unga skapar?
          </note>
          <note type="speaker">
            Anf. 95 FREDRIK SCHULTE (M):
          </note>
          <note>
            Herr talman! Liksom tidigare moderata kollegor vill jag också
            påpeka att det absolut är så att vi ska kunna diskutera effektiviteten
            i de skatteförändringar som alliansregeringen genomförde. När
            det gäller de nedsatta arbetsgivaravgifterna för att anställa
            unga innebär det en skattesänkning som motsvarar ungefär 20 miljarder.
            Effektiviteten i den åtgärden är en sak och den alternativa användningen
            av de resurserna är en annan sak.
          </note>
          <note>
            Problemet är att det som finansministern gör är att hon plockar
            bort 20 miljarder i skattesänkningar som kommer att drabba företag
            och som kommer att leda till att vi får färre jobb. Detta är någonting
            som regeringen själv instämmer i. Det står tydligt i regeringens
            budgetproposition från förra året att den skattepolitik som regeringen
            för kommer att leda till högre arbetslöshet och lägre sysselsättning.
            Att ta bort de 20 miljarderna kommer att ha effekt på ekonomin.
          </note>
          <note>
            Oavsett hur effektiv denna nedsättning har varit har den i alla
            fall haft någon effekt, och det är regeringen överens med oppositionen
            om. Då är frågan : O m det nu har haft någon effekt – vad är det
            då för positiv effekt i den politik som regeringen föreslår i
            stället?
          </note>
          <note>
            Om man tittar på den budget som regeringen lade fram i höstas
            och den vårproposition som regeringen lade fram så är dessa två
            budgetar kliniskt befriade från en endaste åtgärd som underlättar
            för jobb och företagande. Det finns inte en enda sådan satsning.
            Möjligen kan Innovationsrådet som regeringen har föreslagit vara
            en satsning på jobb och företagande i den privata sektorn. Man
            tar alltså bort 20 miljarder och sedan ger man tillbaka några
            hundra miljoner för en mötesklubb där företagare, näringsliv och
            politiker ska träffas. Det är inte seriöst.
          </note>
          <note>
            Vad man gör med de resterande pengarna är att kraftigt bygga
            ut bidragssystemen, så pass kraftigt att den som tidigare har
            haft en relativt hög inkomst och blir arbetslös kommer nu att
            få en bidragshöjning med 5 000 kronor i månaden. Det gör att det
            för många människor inte kommer att löna sig att arbeta.
          </note>
          <note>
            Vid sidan av utbyggnaden av bidragspolitiken föreslår man massiva
            utbyggnader av arbetsmarknadspolitiska åtgärder som bevisligen
            inte har fungerat. Det har påpekats tidigare här i eftermiddag
            att det utbildningskontrakt som regeringen föreslår har testats
            och visat sig vara dåligt fungerande. Arbetsmarknadsminister Ylva
            Johansson kommer nu att ha varit med om att införa det, avveckla
            det, införa det igen och sannolikt avveckla det. Det kostar väldigt
            mycket pengar och ger mycket liten effekt.
          </note>
          <note>
            Arbetsförmedlingen konstaterade till och med i en rapport nyligen
            att de som inte deltar i de arbetsmarknadspolitiska programmen
            har en större sannolikhet att komma i jobb. Det säger någonting.
          </note>
          <note type="speaker">
            Anf. 96 Finansminister MAGDALENA ANDERSSON (S):
          </note>
          <note>
            Herr talman! Lars Hjälmered, nu har jag svarat på din fråga två
            gånger, men jag kan svara på den igen. Det står tydligt i budgetpropositionen
            att vi gör bedömningen att regeringens samlade politik kommer
            att leda till högre sysselsättning, bättre tillväxt och lägre
            arbetslöshet. Det står under det stycke som Fredrik Schulte läste
            upp om effekterna av skatteförändringarna. Men om man fortsätter
            att läsa deklarerar regeringen tydligt effekterna av den samlade
            politiken. Fredrik Schulte kan kanske hänvisa Lars Hjälmered till
            den sidan i budgetpropositionen.
          </note>
          <note>
            Jan Ericson, det här blir ju roligare och roligare. Han säger:
            Oj, tänk om regeringen vill visa på en annan utveckling än den
            som faktiskt sker. Gången innan du var uppe i talarstolen tog
            du upp en annan statistik som man normalt använder från AKU. Sedan
            använder han den för att visa en annan utveckling än den som AKU
            visar.
          </note>
          <note>
            Jag tycker att det är viktigt att man kan se på statistik på
            olika sätt. Men man kan inte göra en sak och argumentera på ett
            sätt i talarstolen och sedan säga: Oj, vad hemskt om regeringen
            skulle titta på det här sättet! Det hänger inte riktigt ihop.
            Jag tycker att Jan Ericson brukar ha en mer konsistent argumentationslinje
            än vad han har haft här.
          </note>
          <note>
            Om ungdomsarbetslösheten hade sjunkit kraftigt efter alla de
            år som man har haft nedsatta arbetsgivaravgifter för ungdomar,
            då hade jag haft svårt att argumentera mot detta. Men faktum är
            att så inte har varit fallet trots att vi lägger 20 miljarder
            varje år på det. Det beror naturligtvis på att det är ett väldigt
            ineffektivt sätt att få ned ungdomsarbetslösheten i stället för
            att smeta ut sänkta arbetsgivaravgifter på alla ungdomar. Oavsett
            ålder och behov är det naturligtvis mer effektivt att satsa pengar
            utifrån att ungdomar är individer. De behöver olika form av stöd
            för att komma in på arbetsmarknaden. En del ungdomar behöver inget
            stöd alls medan andra behöver ganska mycket stöd.
          </note>
          <note>
            Det är så regeringen kommer att agera, och det kommer naturligtvis
            att få en mycket bättre effekt, inte minst för de ungdomar som
            har svårt att komma in på arbetsmarknaden därför att de inte har
            en gymnasieutbildning. Det är ett sätt att ta ansvar både för
            ungdomarna och för de offentliga finanserna.
          </note>
          <note>
            Att nedsättningen av arbetsgivaravgifterna är en dyr och ineffektiv
            åtgärd är ingenting som jag på något sätt är ensam om att tycka.
            Här har jag gott stöd av Riksrevisionen, Finanspolitiska rådet,
            Arbetsförmedlingen och en rad andra instanser. Det är svårt att
            hitta en enda ekonom i Sverige som tycker att det här är ett särskilt
            effektivt sätt att använda våra gemensamma resurser på.
          </note>
          <note type="speaker">
            Anf. 97 LARS HJÄLMERED (M):
          </note>
          <note>
            Herr talman! Låt mig göra några avslutande kommentarer till den
            här diskussionen om ungas möjligheter att komma in på arbetsmarknaden.
          </note>
          <note>
            Finansministern säger att jo, vi höjer skatter för att sedan
            satsa på jobb och företag. Fakta är att det bara är några få procent
            som går tillbaka till någon form av aktiv näringspolitik. Det
            andra är breda, stora bidragsutbyggnader. Det är alltså inte riktigt
            med sanningen överensstämmande.
          </note>
          <note>
            Om vi tittar på de lite större utmaningarna för Sverige framöver
            handlar det om ungas möjligheter att komma in på arbetsmarknaden,
            om att få fler äldre att stanna kvar på arbetsmarknaden och om
            att möta globalise ­ ringens och digitaliseringens utmaningar.
            Vi kan konstatera att det är bre ­ da, stora, svåra utmaningar
            för Sverige, men det möter regeringen med rätt konstiga svar.
          </note>
          <note>
            Fler unga ska in på arbetsmarknaden, säger man, men det ska bli
            dyrare att anställa unga. Ska vi förmå fler äldre att stanna kvar
            säger finansministern att det ska vara mindre lönsamt. Om att
            möta globaliseringen säger hon att vi ska ha en osäkerhet i hand
            elspolitiken och försämra konkurrenskraften generel lt för den
            viktiga industrin. Man äventyrar det viktiga överskottsmålet.
            Man sviker i ROT-frågan. Vi har allt detta med Bromma, Förbifarten
            och andra vallöftessvek som vi vant oss vid.
          </note>
          <note>
            Kokar vi ned det till den fråga vi ställt i dag, herr talman,
            har det handlat om reformer för ungas möjligheter. Där föreslår
            finansministern att det ska bli ett par tusenlappar dyrare varje
            månad att anställa en ung människa. På frågorna om hon tror att
            det ger fler eller färre jobb och hur många jobb hon räknar med
            ska gå förlorade svarar hon med att tala om generella saker i
            budgeten. Det var alltså inte det jag frågade om, herr talman,
            utan jag frågade om de specifika reformerna.
          </note>
          <note>
            Vi kommer tillbaka till det som Stefan Löfven sa före valet,
            nämligen att inför varje reform ska man ställa frågan om det ger
            fler eller färre jobb. Jag får väl säga som Stefan Löfven: Ger
            det fler eller färre jobb till unga människor, finansministern?
            Och om man höjer skatten med ett par tusenlappar: Hur många jobb
            räknar hon med ska gå förlorade?
          </note>
          <note type="speaker">
            Anf. 98 FREDRIK SCHULTE (M):
          </note>
          <note>
            Herr talman! Finansministern säger att den sammantagna bedömning
            ­ en a v regeringens politik är att den leder till högre sysselsättning
            och lägre arbetslöshet. Vem är det som sammanfattar regeringens
            budget så? Jo, det är regeringen själv. Vad förvånade vi blir
            av att Magdalena Andersson tror att hennes politik kommer att
            ha positiv effekt!
          </note>
          <note>
            Här finns två intressanta saker. Det första är att man tidigare
            har räknat, försökt uppskatta, effekten av sin politik. Det vägrar
            Magdalena Andersson att göra. Utifrån den kunskap vi har om hur
            ekonomin fungerar vägrar hon att räkna på resultatet av sin politik.
            Det andra som är intressant att notera är att så gott som varenda
            oberoende bedömare, från Finanspolitiska rådet och Konjunkturinstitutet
            till IFAU, har konstaterat att regeringens politik kommer att
            leda till högre arbetslöshet och lägre sysselsättning.
          </note>
          <note>
            Det är inte så konstigt att det är så, för regeringens politik
            handlar om att höja skatten på jobb och företagande och att använda
            skattepengarna till att massivt bygga ut bidragssystemen så att
            det inte lönar sig att arbeta och till att massivt bygga ut arbetsmarknadspolitiska
            program som vi på mycket tydlig vetenskaplig grund kan hävda inte
            har någon effekt. Magdalena Andersson har stått i talarstolen
            och själv sagt att arbetsmarknadspolitiska åtgärder inte skapar
            några nya jobb.
          </note>
          <note>
            Man satsar, herr talman, så mycket på bidrag och på arbetsmarknadspolitiska
            åtgärder att man till exempel inte har råd med de satsningar som
            vi beslutade om förra året, nämligen tioårig grundskola eller
            att utöka undervisningstiden för matte i grundskolan eller att
            göra satsningen på förstalärare. Så mycket höjer man bidragen.
            Det är inte en ansvarsfull politik.
          </note>
          <note type="speaker">
            Anf. 99 Finansminister MAGDALENA ANDERSSON (S):
          </note>
          <note>
            Herr talman! Allvarligt talat, om Lars Hjälmered ber mig redovisa
            regeringens bedömning av effekten av politiken så svarar jag på
            det. Då får jag kritik av Fredrik Schulte för att jag redovisar
            just regeringens uppfattning om effekten av politiken. Men Fredrik
            Schulte, det var precis det din partivän hade bett mig göra, och
            det var det jag också gjorde. Någon ordning får det faktiskt vara
            i kammaren även en måndagseftermiddag när riksdagen har fått sommarlov.
          </note>
          <note>
            Bidragsutbyggnad, säger både Lars Hjälmered och Fredrik Schulte.
            Bara så att vi vet: Vad är det för något de två moderaterna tycker
            är bidragsutbyggnad? Järnvägsunderhåll är en av de saker vi satsar
            på. Vi satsar på högskoleplatser så att fler ungdomar ska kunna
            gå på högskolan. Vi satsar på gymnasieutbildning för ungdomar
            som är arbetslösa. Ja, det är massiva bidragsutbyggnader. Vi har
            också klimatinvesteringsprogram, det vill säga vi lägger bara
            lite, lite på annat än bidragsutbyggnad. Det var faktiskt det
            Lars Hjälmered sa.
          </note>
          <note>
            När jag träffar företagare tar de ofta upp tre saker som de uppfattar
            som de stora problemen. Det första är att de har svårt att hitta
            rätt kompetens. Det andra är att de tycker att det är problematiskt
            att infrastrukturen inte fungerar. Det tredje är att de klagar
            över problemet med bostadsbristen i tillväxtregionerna i Sverige.
            Det är oftast de tre sakerna som företagare tar upp.
          </note>
          <note>
            Alla dessa tre saker adresserar regeringen i sin budget. Vi gör
            en rejäl satsning på kompetenslyft i Sverige. Det handlar om ungdomar
            som i dag går långtidsarbetslösa för att de inte har gymnasieutbildning.
            De ska få en gymnasieutbildning. Detta finns i Danmark , och det
            fungerar. Vi har väldigt bra resultat även från de kommuner som
            i Sverige haft ett liknande system.
          </note>
          <note>
            Vi adresserar infrastrukturen med en rejäl satsning på järnvägsunderhållet.
            Det hade kunnat finnas redan från årsskiftet men röstades tyvärr
            ned av Moderaterna. I höst kommer vi också med ett stort bostadsbyggnadspaket
            för att skapa bättre förutsättningar för svenska företag, för
            jobb och tillväxt. Dessutom gör vi det finansierat till skillnad
            från de förslag Moderaterna lägger fram i riksdagen.
          </note>
          <note>
            Överläggningen var härmed avslutad.
          </note>
          <note>
            § 21 Svar på interpellation 2014/15:596 om myndighetskritik av
            regeringens finanspolitik
          </note>
          <note type="speaker">
            Anf. 100 Finansminister MAGDALENA ANDERSSON (S):
          </note>
          <note>
            Herr talman! Niklas Wykman har frågat mig vilka belägg som finns
            för att omfattande myndighetskritik inte skadar förutsättningarna
            för jobb och tillväxt. Niklas Wykman frågar också vilka åtgärder
            jag avser att vidta för att undvika omfattande myndighetskritik
            och om min uppfattning att Finanspolitiska rådet har spelat ut
            sin roll kvarstår.
          </note>
          <note>
            Att svenska myndigheter gör självständiga analyser ger ett bättre
            beslutsunderlag för regering och riksdag. Dessutom fyller extern
            uppföljning av politiken en funktion för en väl fungerande finanspolitik
            genom en högre grad av genomlysning. Ibland framför myndigheter
            kritik mot regeringens genomförda eller föreslagna åtgärder. Det
            är en viktig del av deras uppdrag, och så skedde även under föregående
            regering. Regering och riksdag har dock i uppdrag att väga en
            rad faktorer mot varandra, vilket kan innebära att en politik
            genomförs trots att vissa myndigheter har invändningar mot denna.
          </note>
          <note>
            Finanspolitiska rådet är en myndighet under regeringen vars syfte
            är att granska och utvärdera finanspolitiken. Det finns ett antal
            myndigheter och internationella institutioner som på olika sätt
            granskar och utvärderar den förda politiken, exempelvis Riksrevisionen,
            Ekonomistyrningsverket, Institutet för arbetsmarknads- och utbildningspolitisk
            utvärdering, OECD och EU. Dessa myndigheter och organisationer
            spelar var för sig en viktig roll.
          </note>
          <note>
            Regeringen avser att bedriva en ansvarsfull finanspolitik som
            säkerställer att hushåll och företag har förtroende för den förda
            politiken. Marknaden förefaller att ha ett stort förtroende för
            svensk ekonomi och de offentliga finanserna.
          </note>
          <note type="speaker">
            Anf. 101 NIKLAS WYKMAN (M):
          </note>
          <note>
            Herr talman! Jag vill börja med att välkomna finansministerns
            svar. Som jag förstår svaret – finansministern får rätta mig om
            jag har fel – står Magdalena Andersson inte längre bakom uppfattningen
            att Finanspolitiska rådet skulle ha spelat ut sin roll. Det tycker
            jag är ett bra besked för Sverige. Det är ett bra besked för offentliga
            finanser. Finanspolitiska rådet tillkom under alliansregeringen
            som ett viktigt sätt att förstärka det finanspolitiska ramverket,
            att en myndighet under regeringen på ett oberoende sätt skulle
            utvärdera regeringens politik för att se till att det finanspolitiska
            ramverket efterlevdes.
          </note>
          <note>
            När finansministern inte längre anser att Finanspolitiska rådet
            har spelat ut sin roll blir det desto viktigare att ta vad Finans
            politiska rådet säger på allvar – på största allvar, vågar jag
            säga. Finanspolitiska rådet säger att regeringens politik är ett
            brott mot det finanspolitiska ramverket. Att bryta mot det finanspolitiska
            ramverket försätter svenska jobb, tillväxt, sysselsättning, arbetskraftsdeltagande,
            investeringar under stor press och osäkerhet. Hur mycket kan vara
            svårt att uppskatta, men det är tydligt att den stabilitet som
            finns i Sverige, med tydliga regler för hur den offentliga ekonomin
            ska skötas, har bidragit till att Sverige haft en god ekonomisk
            utveckling. Det arbete som inleddes med Anne Wibble, men som till
            stora delar gjordes av Göran Persson tillsammans med Centerpartiet
            och sedermera gradvis har förstärkts, har tjänat Sverige väl.
          </note>
          <note>
            Nu är det en tuff uppgift som ligger framför sittande regering,
            och det hade varit en tuff uppgift för vilken regering som än
            satt. Att återställa styrkan i de offentliga finanserna efter
            en lång och utdragen kris är givetvis en mycket svår uppgift,
            som Finanspolitiska rådet påpekar. Tyvärr tar sig denna regering
            inte an den uppgiften, utan signalerar i stället att det finanspolitiska
            ramverket ska monteras ned. Den sittande regeringen har redan
            övergivit ramverket, enligt Finanspolitiska rådet.
          </note>
          <note>
            I stället för att använda de resurser som finns i ekonomin till
            att bygga skyddsvallar mot nästa kris, så att vi även då kan skydda
            jobb och tillväxt i Sverige, väljer regeringen att prioritera
            utbyggda bidrags ‑ , transfererings- och åtgärdssystem, som enligt
            de utvärderingar som skett på området och enligt de bästa tillgängliga
            vetenskapliga resultaten leder till högre arbetslöshet, lägre
            sysselsättning och längre arbetslöshetsperioder och enligt till
            exempel IFAU:s studier rent allmänt leder till att ungdomar inte
            kommer närmare utan snarare längre bort från Arbetsförmedlingen.
          </note>
          <note>
            Finansministern menar att vissa myndigheters kritik kanske inte
            kan spela roll för hur politiken utformas. Men nu är det inte
            vilka myndigheter som helst, och det är inte heller en myndighet
            som har synpunkter på regeringens politik. Arbetsförmedlingen,
            Ekonomistyrningsverket, Finanspolitiska rådet och Ekobrottsmyndigheten,
            för att nämna några, kommer alla samfällt till samma slutsats:
            att den politik som regeringen för inte gynnar eller gagnar Sverige
            i de avseenden som granskas.
          </note>
          <note>
            Herr talman! Transparens och öppenhet är väsentligt för att offentlig
            ekonomi ska fungera väl, för att skattebetalarnas pengar ska användas
            på bästa sätt och för att vi ska få så hög tillväxt och sysselsättning
            som möjligt. Det är därför beklagligt att regeringen inte med
            större allvar tar till sig de synpunkter som bland annat Ekonomistyrningsverket
            framför och som jag tycker är den allvarligaste kritiken. Man
            säger att regeringen nu inte längre på ett tydligt sätt redovisar
            effekten av politiken på offentliga finanser och sysselsättning.
            Från att vi haft en trend av stegrande öppenhet i offentliga finanser
            och skötsel av staten har vi nu en återgång till det mörkande
            och döljande som bland annat ledde till det största utanförskapet
            vi haft i Sverige.
          </note>
          <note type="speaker">
            Anf. 102 Finansminister MAGDALENA ANDERSSON (S):
          </note>
          <note>
            Herr talman! Allvarligt talat, Niklas Wykman, var det så bra
            att ta upp just överskottsmålet och Finanspolitiska rådet? Om
            du nu tycker att det är viktigt att man lyssnar på Finanspolitiska
            rådet – vad tycker de om överskottsmålet? Tycker de att det ska
            vara kvar, eller tycker de att det ska förändras? Niklas Wykman
            kanske skulle lyssna på Finanspolitiska rådet ur den aspekten.
          </note>
          <note>
            Vad gäller kritik från myndigheter kan jag påminna om den debatt
            vi hade alldeles nyss om arbetsgivaravgifter för ungdomar. Finanspolitiska
            rådet, Konjunkturinstitutet, Riksrevisionen, Institutet för arbetsmarknads-
            och utbildningspolitisk utvärdering och Arbetsförmedlingen – alla
            de myndigheterna har sagt att det är en dyr och ineffektiv åtgärd
            och att man borde kunna använda pengarna på ett bättre sätt. Avser
            Niklas Wykman att lyssna på de myndigheterna när Moderaterna lägger
            fram sin motion i höst?
          </note>
          <note type="speaker">
            Anf. 103 NIKLAS WYKMAN (M):
          </note>
          <note>
            Herr talman! Det finns en längtan hos svenska folket efter en
            regering som tar ansvar för Sverige. Vi hade under den ekonomiska
            krisen en ansvarstagande regering som tog ansvar för offentliga
            finanser, jobb och tillväxt. Sverige fick också mycket internationellt
            beröm för hanteringen.
          </note>
          <note>
            Magdalena Andersson står här och försöker inta rollen som opposi
            ­ tionspolitiker. Men Magdalena Andersson är finansminister och
            har att ta ansvar för skötseln av offentliga finanser. Ett ständigt
            opponerande mot oppositionen kan man förvisso ägna sig åt, men
            kärnuppgiften som finans ­ minister torde vara att ta ansvar för
            svensk ekonomi, svenska offentliga finanser, sysselsättning, arbetsmarknad
            och tillväxt.
          </note>
          <note>
            Av regeringens egen budget framgår det att utanförskapet kommer
            att öka under åren framöver. Arbetskraftsdeltagandet kommer att
            sjunka. Jämviktsarbetslösheten revideras upp. Utgiftstaken höjs
            med 50–60 miljarder kronor. Häri ligger Magdalena Anderssons ansvar.
          </note>
          <note>
            Det står förvisso Magdalena Andersson fritt att klaga så mycket
            som möjligt på oppositionen. Men jag hoppas att finansministern
            även tar huvudsysslan, att sköta offentliga finanser, på största
            allvar. Och det är just skötseln av de offentliga finanserna som
            kritiseras, bland annat av Ekonomistyrningsverket. Transparensen
            och öppenheten kring politikens effekter monteras ned. Finanspolitiska
            rådet är i sitt yttrande till regeringen mycket tydligt med att
            det är första gången man säger att regeringen tydligt bryter mot
            det finanspolitiska ramverket. En finansminister som bryter mot
            det finanspolitiska ramverket borde fundera över hur den ekonomiska
            politiken ska utformas.
          </note>
          <note>
            Vi är givetvis väldigt tacksamma för att Magdalena Andersson
            tar sig tid att ge tips om hur Alliansens ekonomiska politik ska
            se ut. Men vi hoppas också att det läggs väsentlig tid på att
            utforma en egen ekonomisk politik som inte får kritik av Arbetsförmedlingen,
            Ekobrottsmyndigheten, Ekonomistyrningsverket och Finanspolitiska
            rådet och som inte har negativa sysselsättningseffekter utan tvärtom
            kan stärka Sverige och ge fler jobb och högre tillväxt.
          </note>
          <note>
            Min fråga till finansministern i interpellationen var: När så
            mycket kritik kommer från myndigheter, hur ser regeringen på att
            detta skadar förutsättningarna för jobb och tillväxt? Sverige
            är en öppen ekonomi med motsvarande nästan 50 procent av sin bruttonationalprodukt
            i export. Vi är beroende av att internationella marknader och
            andra länder litar på oss och känner tillit till att svensk ekonomi
            står sig stark, klarar kriser och klarar både nedgångar och motgångar.
          </note>
          <note>
            När det nu råder en så stor osäkerhet kring hur de offentliga
            finanserna sköts, hur stabil regeringen är, vilken politik som
            ska föras och vilka löften som gäller eller som avses brytas eller
            backas ifrån, finns det någon skattning hos regeringen eller finansministern
            av i vilken utsträckning den här typen av allvarlig kritik eroderar
            förtroendet och riskerar att hämma tillväxten och sysselsättningsutvecklingen?
            Finns det i så fall några förslag på åtgärder för att återställa
            förtroendet till höga nivåer vad gäller hur den svenska finanspolitiken
            ska skötas framöver?
          </note>
          <note type="speaker">
            Anf. 104 FREDRIK SCHULTE (M):
          </note>
          <note>
            Herr talman! Anledningen till att vi står här i kammaren i dag
            och debatterar är att regeringen har fått massiv kritik från Konjunkturinstitutet,
            Ekonomistyrningsverket, Finanspolitiska rådet, IFAU och så vidare.
            Snart sagt samtliga oberoende bedömare menar att regeringens politik
            har en negativ effekt på Sveriges ekonomi.
          </note>
          <note>
            Så fort man kritiserar regeringen kritiserar man de saker regeringen
            gör som faktiskt är bra, har vi fått höra tidigare under eftermiddagen.
            Jag skulle därför vilja börja med att säga att inte allting som
            regeringen gör är dåligt. Det finns bra saker som regeringen gör.
            Det är positivt att man satsar pengar på att öka järnvägsunderhållet.
            Det är också positivt att man satsar 2 miljarder på äldreomsorgen.
          </note>
          <note>
            Det som kritiken handlar om är allt det andra regeringen gör.
            Regering ­ en väljer till exempel att ta bort redan beslutade
            resurser som skulle ha gått till att skapa en tioårig grundskola
            och göra förskoleklassen till en del av grundskolan. Det är dåligt
            att regeringen beslutar om att dra tillbaka pengarna som vi hade
            avsatt för mer matematikundervisning i skolan. Det är negativt
            att regeringen drar tillbaka den satsning som Alliansen gjorde
            i vår budget vi fick igenom för 2015 på att införa fler förstelärartjänster
            och därigenom ge de duktigaste lärarna ett tydligt lönepåslag.
          </note>
          <note>
            Det här är dåliga saker. Det som framför allt är dåligt är grunden
            i den socialdemokratiska ekonomiska politiken, nämligen skattehöjningar
            på jobb och företagande för finansiering av utbyggda bidrag och
            utbyggda arbetsmarknadspolitiska program. Allt det andra har vi
            ingen kritik mot, utan kritiken gäller just de här delarna, som
            är fundamentet i den socialdemokratiska politiken.
          </note>
          <note>
            Att högre skatter leder till att färre företag anställer håller
            till och med regeringen själv med om. Det står väldigt tydligt
            i regeringens budget, som jag varit inne på tidigare under eftermiddagen.
            Att höjda bidrag leder till att fler människor fastnar i bidragsberoende,
            till att man söker färre jobb och till att tröskeln höjs för vilka
            jobb man vill ta – alla jobb är inte så himla roliga – är också
            tydligt fastslaget i forskning, men det är någonting som finansministern
            aldrig har bemött här i kammaren.
          </note>
          <note>
            Avslutningsvis kan vi konstatera att Arbetsförmedlingen i en
            av sina senaste rapporter slog fast att arbetsmarknadspolitiska
            åtgärder har den effekten att det är mindre chans att du får ett
            arbete om du deltar i dem. Det minskar företagens vilja att anställa.
          </note>
          <note>
            Vi höjer skatterna på att arbeta. Vi höjer bidragen för att inte
            arbeta. Sedan ökar vi antalet arbetsmarknadspolitiska program
            som låser människor i utanförskap. Summan av kardemumman är väldigt
            tydlig. Det blir färre jobb och lägre sysselsättning.
          </note>
          <note>
            Det är ingen slump att alla de oberoende ekonomiska kommentatorerna
            kommer fram till den slutsatsen. Faktum är att vi har haft många
            debatter här i kammaren där jag med flera har försökt ställa finansministern
            mot väggen. Vad ni för åtgärder för att kompensera för detta?
            Svaren är obefintliga.
          </note>
          <note type="speaker">
            Anf. 105 Finansminister MAGDALENA ANDERSSON (S):
          </note>
          <note>
            Herr talman! I slutet på mitt förra interpellationssvar radade
            jag upp en rad åtgärder, Fredrik Schulte, för att vi ska stärka
            tillväxt och sysselsättning i Sverige. Jag tror inte att jag behöver
            upprepa dem. Vi drog dem alldeles nyss.
          </note>
          <note>
            För protokollet vill jag läsa in vad Finanspolitiska rådet skrev
            förra året. Under den tid Niklas Wykman arbetade på Finansdepartementet
            ansåg Finanspolitiska rådet att det fanns en risk att det finansiella
            sparandet 2014 skulle bli lägre än vad som var stabiliseringspolitiskt
            motiverat. Det skrev också att man bedömde att överskottsmålet
            inte skulle nås under innevarande konjunkturcykel och att alliansregeringen
            borde ha deklarerat att det förelåg en avvikelse från överskottsmålet.
            Man ansåg alltså att alliansregeringen bröt mot överskottsmålet.
            Det var en väldigt tydlig kritik från Finanspolitiska rådet.
          </note>
          <note>
            Precis som jag har redogjort för i mitt svar tycker jag att det
            är bra att man får synpunkter från olika externa bedömare. Sedan
            har regeringen ett samlat ansvar för att föra en väl avvägd politik.
            De enskilda externa bedömarna och utvärderarna har inte alltid
            det samlade ansvaret på det sätt som regeringen har och inte heller
            den samlade synen. Det handlar för regeringen om att genomföra
            en väl avvägd politik. Det är också det vi gör när vi bland annat
            minskar de underskott som vi ärvde efter den tidigare alliansregeringen.
          </note>
          <note>
            Det lät på Niklas Wykman som att han hade en annan syn på hur
            man skulle använda de externa bedömarna. Det var viktigt att man
            mer bokstavligt skulle ta till sig allting som de sa. Jag undrar
            om Niklas Wykman i Moderaternas motion som kommer i höst avser
            att ta till sig de externa bedömare, som till exempel Finanspolitiska
            rådet, som tycker att man bör ändra överskottsmålet samt alla
            de remissinstanser och externa bedömare som anser att de nedsatta
            socialavgifterna för unga är en mycket dyr och ineffektiv åtgärd
            och inte ett effektivt sätt att använda skattebetalarnas pengar.
            Niklas Wykman verkade ha en lite annan syn på hur man ska väga
            råden än vad regeringen har.
          </note>
          <note type="speaker">
            Anf. 106 NIKLAS WYKMAN (M):
          </note>
          <note>
            Herr talman! Det är självklart centralt att lyssna på vetenskapen,
            professionella bedömare och de personer som är satta att utvärdera
            effekten av olika reformer och den samlade politiken. Sedan får
            man göra just en samlad bedömning av vad som är motiverat.
          </note>
          <note>
            Frågorna till finansministern kretsar kring huruvida en sådan
            massiv myndighetskritik kan föranleda några förändringar av politiken.
            De kretsar också kring huruvida en sådan massiv och samlad kritik
            kan påverka förtroendet för finanspolitiken i dess helhet. Finansministern
            bör ha den typen av debatter med oss i oppositionen för att också
            få tillfälle att redogöra för eventuella orsaker till att man
            inte vill agera i enlighet med expertmyndigheternas utlåtanden.
          </note>
          <note>
            Några sådana konkreta förslag har jag inte hört från finansministern.
            I stället försöker man förminska problemet genom att säga att
            enskilda myndigheter i enskilda fall skulle ha andra åsikter eller
            avvikande meningar. Finansministern försöker också förklara bort
            Finanspolitiska rådets kritik. Det står var och en fritt och att
            gå in och läsa det pressmeddelande som Finanspolitiska rådet skickade
            när nuvarande regering presenterade sin första budget. Det är
            första gången det så tydligt säger att en regering bryter mot
            det finanspolitiska ramverket.
          </note>
          <note>
            I övrigt hoppas jag att finansministern återkommer i höst med
            en budget där man tydligt redovisar effekterna av den förda politiken
            på sysselsättningen och offentliga finanser så att vi slipper
            en debatt om öppenhet och mörkande av politikens effekter. Detta
            är min sista debatt med finansministern. Jag vill därför önska
            en trevlig sommar och önska bästa välgång med att reda ut den
            situation som råder runt om i Europa. Där har finansministern
            ett viktigt värv som jag hoppas går bra.
          </note>
          <note type="speaker">
            Anf. 107 FREDRIK SCHULTE (M):
          </note>
          <note>
            Herr talman! När finansministern möter kritik mot själva kärnan
            i regeringens politik är hennes svar att det är en väl avvägd
            politik, och sedan hackar hon lite på den gamla alliansregeringen.
            Det är intressant att vi har en finansminister som inte kan stå
            upp och argumentera för kärnan i sin ekonomiska politik. Det är
            kanske inte så konstigt. Det är väldigt svårt att argumentera
            för att höjda skatter för att finansiera höjda bidrag och ineffektiva
            arbetsmarknadspolitiska insatser skulle leda till fler jobb.
          </note>
          <note>
            Dessutom möts man av massiv kritik från så gott som alla oberoende
            ekonomiska kommentatorer men väljer att själv inte räkna på effekten
            av sin politik. När andra aktörer räknar efter de beräkningskonventioner
            som Finansdepartementet använder sig av kommer de fram till att
            det handlar om åtminstone 20 000 färre jobb. Då är det kanske
            inte så konstigt att man väljer att försöka hacka på den tidigare
            alliansregeringen, trots att den tidigare alliansregeringen fick
            högsta betyg av externa aktörer. Inte minst kan vi konstatera
            hur OECD lovprisade den tidigare regeringen och den tidigare regeringens
            hanterande av finanskrisen och de strukturella reformer som man
            genomförde.
          </note>
          <note>
            Angående Finanspolitiska rådet är det viktigt att konstatera
            att Finanspolitiska rådet inte vill avskaffa överskottsmålet.
            Det vill justera ned överskottsmålet, men det vill inte avskaffa
            det. Att finansministern vill avskaffa det för att kunna möta
            väljarna med fläsk i valbudgeten 2018 är ett väldigt ohederligt
            sätt att argumentera.
          </note>
          <note type="speaker">
            Anf. 108 Finansminister MAGDALENA ANDERSSON (S):
          </note>
          <note>
            Herr talman! Jag noterar, Fredrik Schulte, att det förslag som
            Finanspolitiska rådet har för överskottsmålet skulle innebära
            en mindre stram politik än om man bara hade balansmål.
          </note>
          <note>
            Det är bra att vi har många externa bedömare som kan titta på
            regeringens politik. De har inte bara tittat på den här regeringens
            politik utan även på den förra regeringens politik. En del saker
            tycker externa bedömare är bra, och andra saker tycker externa
            bedömare är mindre bra eller kanske till och med dåliga.
          </note>
          <note>
            Det förekommer väldigt mycket kritik från bedömarna mot den förra
            alliansregeringen, och det förekommer också en hel del kritik
            mot den nuvarande regeringen. Min bedömning är att den kritiken
            inte är större under den nuvarande regeringen än vad den var under
            den förra regeringen.
          </note>
          <note>
            Vi har till exempel haft uppe arbetsgivaravgifter för ungdomar.
            Det är en reform på 20 miljarder varje år. Det är något som alla
            expertmyndigheter bedömer är ett väldigt dyrt och ineffektivt
            sätt att använda våra gemensamma resurser på.
          </note>
          <note>
            Det regeringen nu gör efter åtta år med alliansregering är att
            styra om politiken. Det gör vi efter att ha ärvt ett stort underskott
            i de offentliga finanserna. Samtidigt ser vi en hög arbetslöshet,
            en hög ungdomsarbetslöshet, en hög långtidsarbetslöshet och skolresultat
            som faller snabbare än i något annat OECD-land.
          </note>
          <note>
            Det handlar om att vända skutan och att göra det på ett ansvarsfullt
            sätt. Det är därför vi nu för en politik där vi steg för steg
            kopplar ett fast grepp om de offentliga finanserna, betar av de
            underskott som vi ärvde och genomför mer effektiv politik för
            att få fler ungdomar i arbete.
          </note>
          <note>
            Det gör vi bland annat genom att de som inte har gymnasieutbildning
            ska få möjlighet att få gymnasieutbildning och genom att fler
            ungdomar ska få möjlighet att gå på en högre utbildning. Vi gör
            det också genom att massivt investera i skolan och inte minst
            i lärarnas situation och lärarlönerna. Där kommer ett stort paket
            i höstens budget.
          </note>
          <note>
            Det är en väl avvägd och ansvarsfull politik som kommer att stärka
            tillväxt och sysselsättning i Sverige.
          </note>
          <note>
            Överläggningen var härmed avslutad.
          </note>
          <note>
            § 22 Svar på interpellation 2014/15:603 om EU-skatt på finansiella
            transaktioner
          </note>
          <note type="speaker">
            Anf. 109 Finansminister MAGDALENA ANDERSSON (S):
          </note>
          <note>
            Herr talman! Fredrik Schulte har frågat mig om jag och regeringen
            beslutat huruvida vi avser att verka för att ansluta Sverige till
            euroländernas initiativ att införa en skatt på finansiella transaktioner.
            Fredrik Schulte frågar vidare om jag anser att Sverige bör ansluta
            sig till eurozonens skatt på finansiella transaktioner. Fredrik
            Schulte frågar också om jag gör en annan bedömning än EU-kommissionen
            om att en skatt på finansiella transaktio ­ ner kommer att få
            en påtaglig negativ effekt på tillväxten.
          </note>
          <note>
            Elva av EU:s medlemsländer deltar i ett fördjupat samarbete och
            diskuterar hur en skatt på finansiella transaktioner ska utformas.
            Sverige är inte ett av de elva medlemsländerna.
          </note>
          <note>
            Det förslag som avsågs i kommissionens konsekvensanalys var en
            bred skatt på i stort sett alla finansiella instrument i alla
            medlemsländer. Hur det slutgiltiga förslaget från de elva medlemsländerna
            kommer att se ut vet vi ännu inte eftersom förhandlingarna fortfarande
            pågår. Sverige verkar för att den negativa effekten av det slutgiltiga
            förslaget ska bli så små som möjligt för icke deltagande länder.
          </note>
          <note>
            Regeringen har inte för avsikt att verka för att Sverige ska
            ansluta sig till det pågående arbetet med en skatt på finansiella
            transaktioner inom EU. Regeringen följer det fortsatta arbetet
            i de elva medlemsländerna noga.
          </note>
          <note type="speaker">
            Anf. 110 FREDRIK SCHULTE (M):
          </note>
          <note>
            Herr talman! I Europa finns ett starkt tryck på att banksektorn
            ska vara med och bära en större skattebörda. Det är en utgångspunkt
            som jag delar. Banksektorn är underbeskattad. Frågan är hur man
            ska göra det på bästa sätt. I sin iver att komma till rätta med
            detta och mot bakgrund av att vi hade ett oansvarigt agerande
            från många banker under finanskrisen, som skattebetalarna fick
            rycka ut och rädda runt om i Europas länder, har man pressat fram
            detta förslag om att införa en finansiell transaktionsskatt i
            EU. Det är nu elva EU-länder som diskuterar att införa den.
          </note>
          <note>
            Förslaget kommer att innebär att alla finansiella transaktioner
            i unio ­ nen kommer att beskattas. Det kommer att innebära att
            när AP-fonderna ska göra omplaceringar av sina värdetillgångar
            kommer de att få betala skatt på det. Det innebär att bankerna,
            när de ska låna upp pengar eller ändra sina tillgångsplaceringar,
            kommer att få betala skatt på det. Det innebär att vi kommer att
            få lägre avkastning på sparande och högre bolånekostnader för
            att kompensera detta.
          </note>
          <note>
            Inte minst kommer det att leda till att investeringar som utländskt
            kapital vill göra här i Europa kommer att minska. Det är mycket
            bättre att göra den investeringen i länder där man inte har en
            finansiell transaktionsskatt. När EU-kommissionen tittade på effekterna
            av att införa en sådan här finansiell transaktionsskatt eller
            Tobinskatt, som det också heter, kom man fram till att det kunde
            röra sig om uppemot 1,5 procent i lägre tillväxt nominellt och
            strukturellt.
          </note>
          <note>
            Detta skulle innebära kraftiga försämringar vad gäller Europas
            möjligheter att tackla de kommande utmaningarna i form av att
            kunna öka vårt välstånd, att kunna se till att parera demografiska
            förändringar och att kun ­ na se till att fortsätta satsa på välfärden.
            1,5 procent i lägre tillväxt är gan ­ ska allvarliga signaler.
            Ändå väljer många av Europas länder att gå fram med det här.
          </note>
          <note>
            Från Alliansens sida har vi varit tydliga: Det här är absolut
            inte aktuellt. Från regeringens sida är det som i så många andra
            fall otydlighet som gäller. I Socialdemokraternas Europavalmanifest
            inför valet till Europaparlamentet 2014 stod att man ville införa
            denna finansiella transaktionsskatt.
          </note>
          <note>
            Miljöpartiet, som också sitter i regeringen och som Socialdemokraterna
            måste förhandla med, är tydligt för detta förslag. Detta är inte
            första gången som vi hör finansministern stå här i talarstolen
            och säga: Nej, vi har inga planer på att göra det här. Sedan gör
            man det ändå, för man tvingas med kniven mot strupen från Miljöpartiet
            att fatta tokiga beslut.
          </note>
          <note>
            Det är positivt att vi nu får beskedet från finansministern att
            det inte finns några sådana planer just nu. Men jag skulle vilja
            ha garantier för att regeringen inte kommer att verka för att
            gå med i den finansiella transak ­ tionsskatten. Den skulle få
            så negativa konsekvenser för samhällsekono ­ min att det är angeläget
            att få ett besked från regeringen.
          </note>
          <note type="speaker">
            Anf. 111 Finansminister MAGDALENA ANDERSSON (S):
          </note>
          <note>
            Herr talman! Regeringen har tillsatt en utredning för att se
            över en finansiell aktivitetsskatt i stället. Det var någonting
            som Moderaterna före valet sa att de var intresserade av. Men
            när vi gick ut och berättade att vi avsåg att tillsätta utredningen
            var Moderaterna plötsligt skeptiska.
          </note>
          <note>
            Min fråga till Fredrik Schulte är: Stöder Moderaterna nu att
            vi tillsätter en utredning för att se över möjligheterna att införa
            en finansiell aktivitetsskatt på den finansiella sektorn på det
            sätt som ju ligger helt i linje med det som Moderaterna tyckte
            i valrörelsen? Är det beskedet från valrörelsen som gäller för
            Moderaterna, eller är det den skepticism som rådde när regeringen
            aviserade utredningen?
          </note>
          <note type="speaker">
            Anf. 112 FREDRIK SCHULTE (M):
          </note>
          <note>
            Herr talman! Moderaterna ställer sig positiva till att se över
            alternativ för hur man kan öka beskattningen på den finansiella
            sektorn. Personligen hade jag helst – och detta är återigen bara
            min personliga åsikt – velat se en konstruktion där man beskattar
            kapitalunderfinansiering i bankerna snarare än en aktivitetsskatt.
          </note>
          <note>
            Problemet är just att vi kan se den inriktning som finansministern
            har flaggat för när det gäller hur man vill utforma en sådan skatt,
            som vi ställer oss avvaktande till. Det handlar också, inte minst,
            om det faktum att det måste finnas tydliga garantier för att en
            sådan skatt inte bara leder till att man ökar det allmänna skatteuttaget
            utan att man också skiftar och ser till att till exempel minska
            bolagsskatten.
          </note>
          <note>
            Innan Magdalena Andersson kommer med tydliga sådana besked tror
            jag att hon kommer att mötas av en skepsis från oppositionen.
            Om höjda bankskatter bara ska användas för att finansiera ytterligare
            bidragshöjningar kommer det nog att få dålig genklang i oppositionen.
          </note>
          <note>
            Sedan tycker jag att det är beklämmande att finansministern inte
            svarar på min fråga. Här har vi alltså ett förslag som EU-kommissionen
            själv har konstaterat skulle få katastrofala ekonomiska konsekvenser
            – upp till 1 ½ procent i lägre tillväxt. Vi har sett hur Socialdemokraterna
            och inte minst Miljöpartiet svajar i vad man tycker. Sedan kan
            alltså inte finansministern tydligt markera att detta inte kommer
            att inträffa.
          </note>
          <note>
            Jag får bara mer och mer känslan av att vi ser en ny Saudiaffär
            utspela sig. Jag försöker inte på något sätt försvara att vi skulle
            ha haft en fortsatt försäljning av militära vapen till Saudiarabien.
            Men det är lite intressant hur Stefan Löfven säger: Jo, det ska
            vi ha! Sedan kommer Miljöpartiet, sätter kniven mot strupen och
            tvingar regeringen att byta ståndpunkt.
          </note>
          <note>
            Vi ser hur Miljöpartiet nu till varje pris försöker tvinga fram
            en nedläggning av kolkraftverken i Tyskland – någonting som skulle
            ge enorma belastningar på statens ekonomi i form av minskade tillgångsvärden.
            Frågan är nu: Kommer regeringen att agera på samma sätt i denna
            fråga? Är det så att Magdalena Andersson egentligen inte tycker
            om den finansiella transaktionsskatten, men att Miljöpartiet sätter
            kniven mot hennes strupe och tvingar henne att gå med på det?
          </note>
          <note>
            Man får nästan den känslan nu när Magdalena Andersson vägrar
            att svara på frågan. Hon svarar inte på frågan om hon gör en annan
            bedömning av förslagets effekt än vad EU-kommissionen gör, det
            vill säga att den skulle vara väldigt negativ. Hon svarar inte
            på frågan om ifall hon kan garantera att regeringen inte kommer
            att lägga fram ett förslag om att Sverige i framtiden ska gå med
            i FTT-systemet.
          </note>
          <note>
            Herr talman! Det här är oroväckande. Jag hoppas att finansministern
            nu tar chansen och svarar på frågan. Kan finansministern garantera
            att hon inte kommer att verka för att Sverige ska gå med i FTT
            :n?
          </note>
          <note type="speaker">
            Anf. 113 Finansminister MAGDALENA ANDERSSON (S):
          </note>
          <note>
            Herr talman! Det är intressant att Fredrik Schulte säger att
            han vill höja beskattningen på banksektorn men sedan säger att
            om vi höjer beskattningen måste vi sänka skatten. Sanningen är
            att Fredrik Schultes parti, Moderaterna, sänkte skatten på bankerna
            med ungefär 4 miljarder när de var i regeringsställning. Det var
            resultatet av Moderaternas politik.
          </note>
          <note>
            Vi föreslår att man ska utreda den finansiella aktivitetsskatten
            för att öka skatteuttaget på finanssektorn. Vi avser att använda
            de pengarna till viktiga utgiftsreformer och inte till att i huvudsak
            sänka skatten. Vi ser stora behov, inte minst i våra skolor och
            av infrastrukturinvesteringar. Det finns en rad behov och utmaningar
            inom välfärdssektorn, till exempel äldreomsorgen och sjukvården.
            Det finns stora behov som behöver fyllas. Där kan finanssektorn
            ge ett större bidrag än de gör i dag.
          </note>
          <note>
            Det går inte att säga i dag vilken effekt förslaget om finansiell
            transaktionsskatt kommer att ha eftersom det inte finns något
            färdigt förslag. Det går inte att göra någon effektberäkning av
            förslaget innan vi vet hur det ser ut.
          </note>
          <note>
            Regeringen och Sverige deltar inte i arbetet med att ta ut skatten.
            Däremot följer vi arbetet noggrant för att värna att vi och andra
            länder som står utanför skatten inte drabbas på ett otillbörligt
            sätt.
          </note>
          <note type="speaker">
            Anf. 114 FREDRIK SCHULTE (M):
          </note>
          <note>
            Herr talman! Moderaternas ingångsvärde är att vissa skatter inte
            är jätteskadliga för ekonomin medan andra skatter är väldigt skadliga
            för ekonomin. Då är vi öppna för att höja de skatter som inte
            är särskilt skadliga för att kunna sänka de skatter som är skadliga.
            Det är ganska enkel logik. Men det är en logik som Magdalena Andersson
            inte vill ta till sig eftersom hennes, liksom hennes partis, affärsidé
            är och alltid har varit att ständigt höja skatten.
          </note>
          <note>
            Vi är positiva till att höja skatten på banksektorn, men det
            kan inte leda till att Socialdemokraterna i sin tur tar pengarna
            till att höja bidragen. Pengarna måste användas till att förbättra
            näringslivsklimatet.
          </note>
          <note>
            Vi är överens om att banksektorn är underbeskattad. När Göran
            Persson och Pär Nuder var i den socialdemokratiska ledningen insåg
            de, precis som vi gör, att hög bolagsskatt är ett problem. Det
            är alltså beklämmande att finansministern låser sig på ett sådant
            sätt att hon inte är beredd att föra en mer seriös diskussion
            över blockgränsen.
          </note>
          <note>
            Alla skattehöjningar som regeringen lägger fram syftar till en
            sak, nämligen till att bygga ut bidragssystem och arbetsmarknadspolitiska
            program. Det är vi inte beredda att ställa oss bakom.
          </note>
          <note>
            Herr talman! Jag kan än en gång konstatera att finansministern
            vägrar att svara på frågan. Hon vägrar att svara på om hon kan
            garantera att hon inte kommer att lägga fram ett förslag om att
            gå med i den finansiella transaktionsskatten. Anledningen till
            att hon inte kan svara på det är antagligen att hon har kniven
            mot strupen och ett miljöparti som vill att regeringen och sossarna
            ska fatta tokiga beslut, varav det här är ett.
          </note>
          <note type="speaker">
            Anf. 115 Finansminister MAGDALENA ANDERSSON (S):
          </note>
          <note>
            Herr talman! Sin vana trogen fabulerar Fredrik Schulte fritt
            om regeringens interna arbete.
          </note>
          <note>
            Regeringen utreder nu en finansiell aktivitetsskatt för att på
            så sätt höja beskattningen för den finansiella sektorn. Det låter
            trevligt att Fredrik Schulte säger att han också vill att vi ska
            höja beskattningen av den finansiella sektorn. Jag kan dock konstatera
            att resultatet efter åtta år med Fredrik Schultes parti vid Finansdepartementet
            är att man har minskat beskattningen av den finansiella sektorn.
          </note>
          <note>
            Det är bara en av den långa raden skatter som den förra regeringen
            sänkte. Man sänkte skatterna på ett sådant sätt att vi inte har
            tillräckliga resurser för att klara välfärden. Det är väl därför
            som skolresultaten faller snabbare än i något jämförbart land,
            som många kvinnor har gått ned i arbetstid för att ta hand om
            sina äldre och anhöriga eftersom äldreomsorgen inte håller tillräckligt
            hög kvalitet, som en mindre a ndel av ungdom s ­ kullarna än tidigare
            får möjlighet att gå en högre utbildning och så vidare.
          </note>
          <note>
            Men nu är det dags att ändra den politiken och se till att genomföra
            viktiga framtidsinvesteringar så att vi kan säkra jobb och tillväxt
            i Sverige. En viktig finansieringskälla kommer att vara ökad beskattning
            av den finansiella sektorn, via den finansiella aktivitetsskatten.
          </note>
          <note>
            Överläggningen var härmed avslutad.
          </note>
          <note>
            § 23 Svar på interpellation 2014/15:613 om höjningen av a-kassans
            tak
          </note>
          <note type="speaker">
            Anf. 116 Finansminister MAGDALENA ANDERSSON (S):
          </note>
          <note>
            Herr talman! Fredrik Schulte har frågat mig om 2 000 kronor mer
            i månaden för den som jobbar i förhållande till den som lever
            på bidrag är en tillräcklig skillnad för att det ska löna sig
            att arbeta. Fredrik Schulte frågar också om jag anser att det
            är rimligt att en arbetslös kan få mer i bidrag för att inte jobba
            än många heltidsanställda får i lön.
          </note>
          <note>
            Regeringen vill ha en arbetslöshetsförsäkring som ger människor
            ekonomisk trygghet vid arbetslöshet och som stimulerar till långsiktig
            omställning på arbetsmarknaden. Tyngdpunkten i dessa båda uppgifter
            varierar dock med arbetslöshetstiden. Vid kortare arbetslöshet
            fungerar arbetslöshetsförsäkringen i huvudsak som en inkomstförsäkring.
            Vid längre arbetslöshet ökar inslaget av omställningsförsäkring.
            Försäkringen ger då stöd och hjälp så att den arbetslöse kan återgå
            till arbetslivet så snabbt som möjligt.
          </note>
          <note>
            Ersättningen från arbetslöshetsförsäkringen vilar sedan lång
            tid tillbaka på den så kallade inkomstbortfallsprincipen. Ersättningen
            baseras på den försäkrade inkomsten, det vill säga den inkomst
            man har haft när man har arbetat. Därmed blir ersättningen hög
            om inkomstbortfallet är stort och låg om inkomstbortfallet är
            litet. Ersättningen blir därför högre för personer som tidigare
            haft en hög inkomst än för låginkomsttagare. Att inkomstbortfallsprincipen
            måste värnas är en av de saker som alla partier, inklusive Moderaterna,
            står bakom i den parlamentariska Socialförsäkringsutredningen.
          </note>
          <note>
            Inkomsttryggheten är viktig för en effektiv matchningsprocess.
            Men det måste göras en avvägning mellan å ena sidan trygghet och
            bra matchning och å andra sidan drivkrafter för att undvika arbetslöshet.
            Alltför höga ersättningar under lång tid kan förlänga arbetslöshetstiderna
            genom att det blir mindre lönsamt att arbeta. Alltför låga ersättningar
            kan leda till att arbetslösa tvingas ta det första jobbet som
            erbjuds, oavsett om det matchar deras kompetens eller inte.
          </note>
          <note>
            Under de borgerligas åtta år i regeringsställning urholkades
            arbetslöshetsförsäkringens roll som inkomstförsäkring märkbart.
            Det har gjort att Sverige har en lägre ersättningsnivå än flera
            andra EU-länder. Med höjningen av ersättningsnivån i arbetslöshetsförsäkringen
            stärker regeringen nu inkomsttryggheten och underlättar matchning
            och omställning på arbetsmarknaden.
          </note>
          <note type="speaker">
            Anf. 117 FREDRIK SCHULTE (M):
          </note>
          <note>
            Herr talman! Den här frågan är kärnan i konflikten mellan höger
            och vänster. Moderaterna tycker att en av de absolut mest bärande
            principerna för samhällets utveckling är att det ska löna sig
            att arbeta. Det finns framför allt två skäl till det.
          </note>
          <note>
            För det första är det rätt. Hårt arbete måste löna sig. Vi kan
            inte skicka samhällssignalen att människor som går upp på morgonen,
            sliter hårt, arbetar och bidrar till Sveriges välstånd och till
            att finansiera välfärden inte ska tjäna på att göra det. Det är
            en moraliskt viktig princip som är nödvändig för att vi inte ska
            bygga ett samhällsklimat där människor väljer bort arbete för
            att leva på bidrag.
          </note>
          <note>
            För det andra är det viktigt eftersom höjda bidrag leder till
            högre arbetslöshet. Det är mycket tydligt fastlagt forskningsmässigt.
            OECD kan i en metastudie – en studie där de tittar på all seriös
            internationell forskning som bedrivs på området – tydligt belägga
            att höga bidrag leder till att färre människor kommer i jobb.
          </note>
          <note>
            I Sverige arbetar myndigheten IFAU med att utvärdera frågorna.
            De konstaterar tydligt att ju högre taket i a-kassan är desto
            mindre blir människors benägenhet att söka jobb. Det beror framför
            allt på tre saker.
          </note>
          <note>
            För det första söker människor färre jobb när de har en högre
            a-kassa. Det blir ett mindre intensivt jobbsökande.
          </note>
          <note>
            För det andra väljer man bort jobb som kanske inte är så spännande.
            Vi kan till exempel nu när det är sommar och vi har många ungdomar
            som är utan sommarjobb konstatera att det finns bärplockarföretag
            som vill anställa svenska ungdomar till kollektivavtalsenliga
            löner, men intresset är så svalt att man tvingas söka arbetskraft
            till och med i Thailand. Så såg det inte ut för bara tio år sedan.
            För tio år sedan var svenska ungdomar i mycket större utsträckning
            ute på jordgubbsfält och liknande och plockade bär och tjänade
            pengar på det sättet. I dag har man blivit mer kräsen. Det är
            klart att ekonomiska incitament spelar roll.
          </note>
          <note>
            För det tredje är det på det sättet att har man en politik där
            nivåerna i bidragssystemen är sådana att det inte lönar sig att
            arbeta kommer många människor som har fastnat i bidragsberoende,
            som har fått sämre självförtroende, som kanske har tappat sociala
            kontakter och tappat kontakten med arbetsmarknaden att känna att
            tröskeln blir för tuff att ta sig över.
          </note>
          <note>
            Regeringen lägger nu fram förslag som innebär att den som är
            arbetslös och har tjänat mycket pengar tidigare får en bidragshöjning
            på 5 000 kronor i månaden. Då lönar det sig inte att arbeta. Den
            arbetslösa advokaten kommer att få mer i bidrag för att inte arbeta
            än vad till exempel många servitriser får för att jobba och slita.
            Det är en moraliskt felaktig politik, och det är en politik som
            kommer att leda till högre arbetslöshet.
          </note>
          <note type="speaker">
            Anf. 118 Finansminister MAGDALENA ANDERSSON (S):
          </note>
          <note>
            Herr talman! Nej, Fredrik Schulte, det här är inte bara en fråga
            mellan höger och vänster i politiken. Det är faktiskt en fråga
            mellan Moderaterna och alla andra partier i Sveriges riksdag.
            Det är bara Moderaterna som inte vill se en höjning av taket i
            a-kassan. Alla andra partier ser att det här är en viktig del
            av en omställningsförsäkring som skapar stabilitet och trygghet
            på arbetsmarknaden, som är bra för den långsiktiga tillväxten
            av jobb i Sverige.
          </note>
          <note>
            Om du har den typ av trygghet i omställning som finns i både
            en bra a-kassa och en väl fungerande arbetsmarknadspolitik får
            du också medarbetare på företagen som kan samverka snarare än
            motarbeta när man behöver göra till exempel strukturomvandlingar.
            Det är en viktig del i den svenska modellen, som har varit bra
            för Sverige och stärkt omvandlingen i det svenska samhället. Det
            är någonting som alla partier utom Moderaterna faktiskt ser.
          </note>
          <note type="speaker">
            Anf. 119 FREDRIK SCHULTE (M):
          </note>
          <note>
            Herr talman! Nej, Magdalena Andersson har ganska fundamentalt
            missuppfattat hur debatten i den här frågan går. Nu ska inte jag
            göra mig till tolk för några andra partier än mitt eget. Det finns
            andra borgerliga partier som har varit mer öppna för att höja
            taket i a-kassan, men det har varit utifrån utgångspunkten att
            man vill ha mer av en flexicuritymodell, det vill säga att man
            vill luckra upp LAS och MBL för att göra arbetsmarknaden mer flexibel.
            Och man kan titta på betänkandet från i våras som handlade om
            nivån i a-kassan. Samtliga allianspartier reserverade sig mot
            regeringens politik.
          </note>
          <note>
            Jag måste säga att det är aningen iögonfallande att finansministern
            inte följer den politiska debatten i en så pass central fråga.
            Det är också intressant att finansministern inte argumenterar
            i sak för att en sådan här politik skulle fungera. OECD och IFAU,
            den samlade forskningen, är mycket tydliga. Högre tak i a-kassa
            leder till högre arbetslöshet.
          </note>
          <note>
            Jag skulle vilja ta upp ett exempel, herr talman. Det är ett
            exempel som jag brukar ta upp här i talarstolen, för jag tycker
            att det är så talande. Jag har en kompis. Han jobbar som webbdesigner.
            Han har en relativt god inkomst, 30 000 kronor i månaden. Han
            har en lillasyster som tog studenten förra året och som kort därefter
            fick sitt första jobb, som servitris.
          </note>
          <note>
            När jag var hemma hos min kompis och vi diskuterade inför valet
            kunde vi konstatera följande: Om min kompis blir arbetslös kommer
            han med Socialdemokraternas politik att få mer pengar i a-kassa
            än vad hans lillasyster får i lön.
          </note>
          <note>
            Det här skapar praktiska problem i form av att fler människor
            kommer att låsas i utanförskap. Men framför allt, herr talman,
            skapas det värderingsmässiga problem. Det lönar sig inte att arbeta.
            Jag undrar vad det är för signal man sänder ut i samhället när
            man säger: Du kan tjäna mer på att inte arbeta än på att arbeta.
          </note>
          <note>
            Herr talman! Det finns åtskilliga företag som erbjuder privata
            försäkringar. Det gör att den som vill försäkra sig, den som har
            höga kostnader och som vid arbetslöshet vill vara säker på att
            inte behöva lämna hus och hem, kan betala en försäkringspremie
            och på så sätt säkerställa att man inte hamnar i ekonomiska trångmål.
          </note>
          <note>
            Den här frågan handlar egentligen om att Magdalena Andersson
            vill hjälpa höginkomsttagare att slippa betala den premien. Höginkomsttagare
            ska kunna få högre bidrag än vad hårt arbetande servitriser, vårdbiträden
            och så vidare får. Jag har i en uträkning i interpellationen konstaterat
            att det handlar om ungefär 2 000 kronor för ett vårdbiträde. 2
            000 kronor är skillnaden mellan att arbeta och att vara arbetslös.
            Det är inte acceptabelt. Det är en politik som kommer att bygga
            ut utanförskapet, som kommer att skapa en bidragskultur och som
            kommer att ta oss tillbaka dit där vi var före Alliansens tid
            vid makten.
          </note>
          <note>
            Men vet du vad, herr talman, jag tror att det är finansministerns
            motiv. Jag tror att det är dit finansministern vill, för då kan
            hon stå och säga: Titta vad duktiga vi var! Vi sänkte arbetslösheten.
            Då har man egentligen bara låst in människor i bidragssystem.
          </note>
          <note type="speaker">
            Anf. 120 Finansminister MAGDALENA ANDERSSON (S):
          </note>
          <note>
            Herr talman! Fredrik Schulte har en livlig fantasi, vilken han
            återigen har gett uttryck för under eftermiddagens interpellationsdebatter.
          </note>
          <note>
            Inkomstbortfallsprincipen är grundläggande i våra socialförsäkringar
            och även i arbetslöshetsförsäkringen. Inkomstbortfallsprincipen
            var någ ­ onting som alla partier, även Moderaterna, ställde sig
            bakom i Socialförsäkringsutredningen. Det Fredrik Schulte nu står
            och klagar på är just ett utfall av inkomstbortfallsprincipen.
            Om Fredrik Schulte tycker att man ska ha en grundförsäkring i
            stället för en inkomstbortfallsprincip i våra olika försäkringssystem
            kanske han ska börja med att övertyga sina egna parti ­ vänner.
          </note>
          <note type="speaker">
            Anf. 121 FREDRIK SCHULTE (M):
          </note>
          <note>
            Herr talman! Ännu en gång kan man konstatera att det är påtagligt
            att finansministern inte följer den politiska debatten.
          </note>
          <note>
            När betänkandet från den parlamentariska Socialförsäkringsutredningen
            kom var Moderaterna mycket tydliga med att man inte stöder den
            linjen. Ja, vi hade en företrädare där, en tidigare riksdagsledamot,
            som landade i ståndpunkter som inte var förankrade i partiet.
            Det vet Magdalena Andersson. Hon borde i varje fall veta det.
            Det har tagits upp i debatter här ett otal gånger. Det har tagits
            upp i reportage i Aktuellt och så vidare. Att Magdalena Andersson
            försöker hävda något annat är minst sagt lite märkligt.
          </note>
          <note>
            Det är också märkligt att finansministern tydligt undviker att
            ta den sakpolitiska debatten och bara säger: Partierna tycker
            si, och partierna tycker så. Det här är en princip vi har haft
            länge och så vidare.
          </note>
          <note>
            Argumentera i sak! Har OECD fel? Har IFAU fel? Leder höjda bidrag
            till högre arbetslöshet? Eller har det den omvända effekten, att
            det leder till lägre arbetslöshet? Det finns ingen ekonom och
            ingen forskningsrapport som visar på det. Ändå envisas Magdalena
            Andersson med att driva frågan om att höja bidragen.
          </note>
          <note>
            Det tillsammans med att man bygger ut arbetsmarknadspolitiska
            program är någonting som hon själv har konstaterat inte leder
            till fler jobb. Och allt detta ska finansieras med kraftigt höjda
            skatter på jobb och företagande. Sedan undrar finansministern
            varför alla oberoende ekonomiska bedömare helt skåpar ut regeringens
            politik. Hon kan inte ens försvara den själv här i talarstolen.
          </note>
          <note>
            Nåväl, detta är min sista replik i den här debatten. Jag tänker
            inte önska finansministern glad sommar. Vi kommer att debattera
            i morgon, så vi tar det då.
          </note>
          <note type="speaker">
            Anf. 122 Finansminister MAGDALENA ANDERSSON (S):
          </note>
          <note>
            Herr talman! Jag ser fram emot att få debattera med Fredrik Schulte
            i morgon igen och få höra vilka olika fantasier han har då om
            hur jag och regeringen tänker och om regeringens interna arbete.
            Det är alltid lika uppmuntrande och roande att få lyssna på Fredrik
            Schultes fantasier.
          </note>
          <note>
            Jag har argumenterat i sak och säger att det finns avvägningar
            i hur man ska utforma a-kassan. Har man en för dålig a-kassa riskerar
            man att försämra matchningen på arbetsmarknaden. Har man för höga
            ersättningsnivåer under för lång tid riskerar man att minska drivkraften
            att söka arbete. Häremellan finns en avvägning.
          </note>
          <note>
            Många av de ekonomer som har varit ute i debatten i Sverige tycker
            att det är lämpligt att höja taket i a-kassan. Taket har blivit
            urholkat under åtta år med en moderatledd regering. Många tycker
            att det är en lämplig avvägning att göra den här förstärkningen
            nu.
          </note>
          <note>
            Sedan finns det på längre sikt något som inte syns i de enklaste
            natio ­ nalekonomiska modellerna, någonting om samhällskontraktet
            som betyder något för hur arbetsmarknaden fungerar. Med ett samhällskontrakt
            med en väl fungerande omställningsförsäkring och med en bra arbetsmarknadspolitik
            har du goda möjligheter till omställning – broar från de gamla
            jobben till de nya.
          </note>
          <note>
            Då får vi också en fackföreningsrörelse som kan ta ansvar i tider
            av omställning, och det är det som den svenska fackföreningsrörelsen
            har gjort. De motarbetar inte alla typer av förändringar, utan
            de kan vara konstruktiva samarbetspartner när man behöver göra
            strukturförändringar i företag. Det är, och har varit, en styrka
            för svensk ekonomi och är något som skiljer oss från flera andra
            länder i Europa som inte har den typen av ansvarstagande fackföreningsrörelser.
            Det beror just på samhällskontraktet, just det kontrakt som Fredrik
            Schulte och hans moderater vill riva ned. Det vore förödande för
            Sverige.
          </note>
          <note>
            Vi ses i morgon.
          </note>
          <note>
            Överläggningen var härmed avslutad.
          </note>
          <note>
            § 24 Svar på interpellationerna 2014/15:635 och 657 om regeringens
            arbete mot islamistisk extremism
          </note>
          <note type="speaker">
            Anf. 123 Statsrådet ANDERS YGEMAN (S) :
          </note>
          <note>
            Herr talman! Roger Haddad har frågat justitie- och migrationsminis
            ­ tern hur han ser på problemet att ingen åtalats med nuvarande
            terroristlagstiftning, vilka åtgärder regeringen avser att vidta
            för att säkerställa att de som planerar terrorism från Sverige
            i högre grad kan straffas och om till exempel ansvarig åklagarenhet
            kommer att få ökade resurser. Han har även frågat om regeringen
            överväger legala åtgärder för resande med dubbla medborgarskap,
            exempelvis utvisning vid konstaterat terrorbrott. Interpellationen
            har överlämnats till mig att besvara.
          </note>
          <note>
            Markus Wiechel har frågat mig om jag anser att det är rimligt
            att personer som varit anslutna till terrororganisationer inte
            straffas utan till och med får privilegier, att svenska skattemedel
            går till organisationer som har kopplingar till jihadism eller
            salafism, samt om jag och regeringen verkar för en översyn av
            vart statliga medel går så att de inte används för att froda extremism.
            Han har också frågat vilka åtgärder jag vidtagit och avser att
            vidta för att förhindra nyrekrytering av jihadister eller salafister
            och för att öka polisens befogenheter att förhindra verksamhet
            kopplad till islamsk terrorism.
          </note>
          <note>
            En effektiv terrorismbekämpning kräver både förebyggande och
            repressiva åtgärder som kompletterar varandra. Inom Regeringskansliet
            pågår nu ett arbete med att ta fram en ny nationell strategi mot
            terrorism. Genom strategin avser regeringen att ta ett helhetsgrepp
            om de åtgärder som krävs för att motverka terroristbrottslighet.
            Särskilt fokus kommer att ligga på det förebyggande området, där
            det handlar om att påverka personers vilja att begå eller stödja
            terroristbrottslighet. Regeringen planerar även att presentera
            en handlingsplan för att värna samhället mot våldsbejakande extremism
            i syfte att tydliggöra målgrupper, åtgärdsområden och behovet
            av samverkan.
          </note>
          <note>
            Självklart är det viktigt att lagföra de individer som gjort
            sig skyldiga till brott. I svensk rätt finns ett särskilt straffansvar
            för terroristbrott, liksom för försök, förberedelse och stämpling
            till sådana brott. Även offentlig uppmaning, rekrytering och utbildning
            avseende terroristbrott är kriminaliserat. Svenska domstolar är
            behöriga att döma över dessa brott även om de begåtts utomlands
            av svenska medborgare. I motsats till vad Roger Haddad påstår
            har åtal väckts för brott enligt lagen om straff för terroristbrott,
            och det finns även exempel på åtal som lett till att personer
            dömts för förberedelse till terroristbrott.
          </note>
          <note>
            Terroristbrottslighet är generellt sett svårutredd. Tvångsmedel
            kan inte användas i utlandet. Svenska brottsbekämpande myndigheter
            är hänvisade till att begära rättslig hjälp av myndigheter i det
            land där den misstänkte befinner sig. I konfliktzoner finns dock
            ofta inte en fungerande statsapparat, varför det inte är möjligt
            att begära rättslig hjälp ifrån dessa stater.
          </note>
          <note>
            Personer som reser till konfliktområden för att delta i terroristhandlingar
            eller terroristträning utgör ett hot på platsen de reser till
            och utsätter även sig själva för fara. De som återvänder till
            Sverige kan utgöra ett allvarligt attentatshot i Sverige och andra
            länder och även radikalisera och rekrytera nya personer till att
            resa eller stödja våldsbejakande extremism på annat sätt. En särskild
            utredare har analyserat behovet av lagändringar för att Sverige
            ska leva upp till de krav på straffrättslig reglering som ställs
            i den resolution om bland annat åtgärder för att motverka att
            personer reser utomlands i syfte att begå terroristhandlingar
            som antogs av FN:s säkerhetsråd i september förra året. Utredaren,
            som redovisade detta uppdrag den 17 juni i år, har lämnat förslag
            till nya straffbestämmelser om bland annat terrorismresor.
          </note>
          <note>
            Även vid en utökad kriminalisering kommer svårigheterna med att
            utreda och bevisa den här typen av brottslighet att göra sig gällande.
            Samtidigt är det grundläggande i en rättsstat att det ställs höga
            beviskrav för att någon ska fällas till ansvar för brott.
          </note>
          <note>
            Åklagarmyndigheten har de senaste åren fått ökade anslag och
            har en god ekonomi. Det är myndigheten själv som ansvarar för
            hur anslaget fördelas internt. Jag har fullt förtroende för det
            sätt som myndigheten sköter sitt uppdrag att lagföra brott.
          </note>
          <note>
            Svenska medborgare har en absolut rätt att vistas i Sverige och
            kan inte utvisas. Svenskt medborgarskap är också oåterkalleligt,
            och svenska medborgares rätt till sitt medborgarskap är skyddad
            i grundlag. Vid den senaste reformen av regeringsformen 2011 stärktes
            detta skydd med brett stöd bland riksdagspartierna. Regeringen
            har inte för avsikt att begränsa detta skydd.
          </note>
          <note>
            Markus Wiechels frågor besvarar sig själva. Islamiska staten
            i Irak och Levanten, Isil, är en terroristorganisation som gör
            sig skyldig till övergrepp varje dag. Samhällets stöd ska inte
            gå till någon organisation som ägnar sig åt våldsbejakande extremism
            eller som aktivt stöder sådana grupper.
          </note>
          <note>
            Terrorismens utveckling ställer nya krav på arbetet med att bekämpa
            den. Det är viktigt att de brottsbekämpande myndigheterna har
            ändamålsenliga verktyg för att kunna hålla jämna steg med brottsligheten.
            För att bekämpa terrorism krävs ett långsiktigt arbete med fokus
            på samverkande insatser från många aktörer. Regeringen avser att
            utveckla bland annat detta i den kommande nationella strategin.
          </note>
          <note type="speaker">
            Anf. 124 ROGER HADDAD (FP):
          </note>
          <note>
            Herr talman! Tack så mycket, inrikesminister Anders Ygeman, för
            svaret på min interpellation! Jag måste ändå av formella skäl
            kommentera hanteringen av interpellationen, som enligt överenskommelse
            skulle ha besvarats den 9 juni. Statsrådet önskade ge ett samlat
            svar på flera interpellationer. Det är med besvikelse som jag
            ser att den enda nyheten, som egentligen inte är en nyhet, är
            att man har lagt till en mening om utredningen som kom onsdagen
            den 17 juni. Jag tänker inte kommentera svarstexten när det gäller
            SD:s interpellation. Det är inte min interpellation.
          </note>
          <note>
            Herr talman! Folkpartiet inlämnade interpellationen i slutet
            av maj. Bakgrunden är dels medieuppgifter, dels egna besök på
            marken i område ­ na Biskopsgården, Hjällbo och Angered i Göteborgs
            kommun, som tyvärr har varit en av de storstäder i Sverige som
            låt oss använda ordet levererat flest unga radikaliserade personer
            till konfliktområden i Syrien och Irak. Det är klart att det är
            väldigt oroande att det är så. Jag vet att det genomförts ett
            antal åtgärder av den förra alliansregeringen men också att det
            aviseras åtgärder av den nya regeringen.
          </note>
          <note>
            Min interpellation har som rubrik Tillämpning av terroristlagen
            för återvändare , alltså terrorister som kommer tillbaka till
            Sverige. Statsrådet menar att personer visst har åtalats. Då kan
            man gå tillbaka till 2003 när den riktiga terroristlagstiftningen
            kom på plats i Sverige och som sedan kompletterades 2010.
          </note>
          <note>
            Jag diskuterar gärna generellt från 2003 och framåt. Men den
            här interpellationen gäller specifikt de återvändande terrorister
            som har deltagit de senast två tre åren för till exempel al-Qaida
            eller Islamiska staten i Syrien och Irak.
          </note>
          <note>
            Fru talman! Jag vill veta av inrikesministern hur många som har
            åtalats och inte minst hur många som har dömts för terroristbrott
            enligt lagen om terrorism som Sveriges riksdag stiftade 2003 och
            kompletterade 2010.
          </note>
          <note>
            Fru talman! Statsrådet verkar inte vara beredd att kommentera
            Åklagarmyndighetens kapacitet. På Riksenheten för säkerhetsmål,
            som har ett särskilt ansvar för dessa frågor, är de tre personer
            som ska hantera samtliga ärenden som kommer via Säkerhetspolisen.
            Riksenheten säger att man är rustad men sårbar.
          </note>
          <note>
            Nu ser vi en kraftig ökning av IS-krigare eller IS-terrorister
            som reser från svenska städer och som dessutom kommer tillbaka.
            Då finns det all anledning att titta på Åklagarmyndighetens kapacitet.
            Därför blir jag orolig när statsrådet inte aviserar några nya
            åtgärder utan säger att han litar på att myndigheten sköter sitt
            uppdrag. Jag tror också att de sköter sitt uppdrag, men det är
            en sårbar verksamhet som har ett stort tryck på sig.
          </note>
          <note>
            Jag vill som sagt veta hur det ser ut med antal åtal och domar
            i enlighet med terroristlagstiftningen, för det är kärnan i min
            interpellation.
          </note>
          <note type="speaker">
            Anf. 125 MARKUS WIECHEL (SD):
          </note>
          <note>
            Fru talman! Jag tackar ministern för svaret. Ministern har talat
            om vikten av att lagföra personer som bryter mot svensk lag, och
            jag håller med. Men hur många gånger har det egentligen lagförts
            av de tre utsedda åklagarna? Det är lite samma fråga som Roger
            Haddad ställde.
          </note>
          <note>
            Vem som helst kan förstå att det är något som inte fungerar och
            att en majoritet av alla de hundratals jihadister som åkt från
            Sverige säkerligen kommer undan nuvarande lagstiftning.
          </note>
          <note>
            Det är bra att ett arbete med att bekämpa jihadismen pågår inom
            Regeringskansliet. Men ärligt talat, varför tar det sådan tid?
            Sverigedemokraterna har i flera år talat om de problem som vi
            nu ser och har tagit fram ett flertal lagförslag. Under flera
            års tid har vi sett hur islamismen har frodats i Sverige. I moskéer
            har hatpredikanter fått agera fritt, och även innan Islamiska
            statens framfart i Mellanöstern rekryterades jihadister i vårt
            land.
          </note>
          <note>
            Regeringen säger att man har påbörjat ett arbete. Behovet av
            att utreda betonas. Vad är det som behöver utredas, ministern?
            Hur lång tid är rimlig tid för att kriminalisera en sådan här
            gärning? Kan man över huvud taget antyda att terrorlagstiftningen
            har hanterats för skyndsamt?
          </note>
          <note>
            Ingen människa kan i dag påstå att hon inte vet vad IS är för
            något. Det är en organisation som ägnar sig åt att förstöra gamla
            kulturskatter, syssla med slavhandel och plundra erövrade områden.
            Det handlar om en grupp som våldtar, halshugger, stenar, korsfäster,
            arkebuserar, bränner och begraver människor levande. De hittar
            hela tiden nya sätt att mörda bebisar, barn, unga, vuxna, gamla,
            män och kvinnor. De kommer hela tiden på nya sätt för att förbli
            världens mest brutala organisation. De lyckas alltid chockera
            på nytt.
          </note>
          <note>
            Fru talman! Jag hoppas innerligt att arbetet som regeringen äntligen
            har påbörjat inte är av den kaliber vi hittills har sett. Med
            vad som närmast kan betraktas som dagismetoder ska man stoppa
            vad som kan vara vår tids absolut största militära och icke-militära
            hot. Är det seriöst? Är det seriöst att arbeta för att uppenbara
            terrorister inte ska känna sig utpekade, kränkta eller på något
            sätt diskriminerade?
          </note>
          <note>
            Det ska inte handla om att behöva bevisa vad det är de har gjort
            i Syrien eller Irak. Det ska räcka med vetskapen om att de har
            anslutit sig till eller tänkt ansluta sig till denna mördarsekt.
            Bara det att flera muslimska företrädare vägrat ta avstånd från
            Islamiska staten med hänvisning till att begäran är islamofobisk
            borde vara en väckarklocka.
          </note>
          <note>
            Fru talman! Jag vill vara tydlig med att säga att de som har
            denna övertygelse varken kan botas med terapi, nya jobb eller
            ett nytt hem. Dessa så kallade lösningar förvärrar situationen
            och lär snarare uppmuntra fler som lockas av extremismen att ta
            steget.
          </note>
          <note>
            Som i många andra fall kan vi se Australien och dess premiärminister
            som ett gott föredöme. Tony Abbott har sagt : ”If you go abroad
            to break Australian law, if you go abroad to kill innocent people
            in the name of misguided fundamentalism an d extremism, if you
            go abroad to become an Islamist killer, well, we are hardly going
            to welcome you back into this country.”
          </note>
          <note>
            Han avslutade intervjun med att säga att samtliga återvändare
            skulle fängslas eftersom de utgjorde en säkerhetsrisk för Australien.
          </note>
          <note>
            Fru talman! Så agerar en regering som vill värna och skydda sitt
            folk.
          </note>
          <note type="speaker">
            Anf. 126 Statsrådet ANDERS YGEMAN (S):
          </note>
          <note>
            Fru talman! Det första ord jag kommer att tänka på när jag hör
            debatten är Cervantes. Frågan är vem som är Don Quijote och vem
            som är Sancho Panza. De slåss ju mot väderkvarnar.
          </note>
          <note>
            Låt mig berätta för Markus Wiechel och Roger Haddad vad som har
            hänt. Den 3 oktober 2014 utsågs jag till statsråd tillsammans
            med övriga regeringen. I december tillsatte vi den snabbutredning
            som borde ha tillsatts långt tidigare om att kriminalisera rekrytering,
            organisering och finansiering av terrorkrigsresor.
          </note>
          <note>
            Denna utredning har nu levererat sitt betänkande. Det kommer
            att skickas ut på remiss under sommaren. Efter remisstiden kommer
            vi i höst att leverera denna lagstiftning till riksdagen. Det
            är inte en följd av ert högljudda väsnande eller av den tidigare
            alliansregeringen, utan det är en följd av ett resolut regerande
            av samarbetsregeringen.
          </note>
          <note>
            Vi har brutit ut den mer komplicerade frågan om regelrätt strid,
            just för att i tid kunna leverera det första viktiga kriminaliserandet.
            Men även där kommer regeringen att leverera.
          </note>
          <note>
            Regeringen har agerat kraftfullt och skyndsamt för att kriminalisera
            såväl resandet som finansieringen, organiseringen och rekryteringen
            till terrorkrigsresor. Vi kommer också att täppa till ett antal
            rätt besvärande luckor i dagens lagstiftning. Låt mig ta upp en
            sådan lucka, nämligen att det i svensk lagstiftning är förbjudet
            att ge terrorträning men inte att ta emot terrorträning. Det är
            hårresande, och det måste vi rätta till.
          </note>
          <note>
            Roger Haddad påstår i sin interpellation att ingen har fällts
            för terroristbrott. Det är fel. Det pågår ett antal utredningar,
            både vad gäller rekrytering och utbildning. Det har skett flera
            gripanden och två häktningar. De lagstiftande och rättsvårdande
            myndigheterna agerar alltså, och de agerar kraftfullt.
          </note>
          <note>
            Hur starka avståndstaganden interpellanterna än levererar kommer
            vi inte runt de grundläggande problemen att brott måste bevisas
            och att huvuddelen av denna brottslighet sker i områden där vi
            har mycket svårt att samla bevis. I några fall har de fotograferat
            eller filmat sig själva och spridit det, vilket hjälper lagföringen.
            Vi har hjälp av signalspaning, av infor ­ mation från avhoppare
            och av information och källdrivning på plats.
          </note>
          <note>
            Regeringen har i ett fall hittills gett tillstånd till åklagare
            att väcka åtal mot brott som har skett i Syrien. Jag är övertygad
            om att vi kommer att se fler gripanden, häktningar och åtal, både
            med den befintliga lagstiftningen och med den nya lagstiftningen
            som läggs på riksdagens bord i höst.
          </note>
          <note type="speaker">
            Anf. 127 ROGER HADDAD (FP):
          </note>
          <note>
            Fru talman! Inrikesministern svarar inte på frågan över huvud
            taget. I ett fall sedan 2003 har två personer dömts av både tingsrätt
            och hovrätt enligt lagen om terrorism. Det är ett enda fall sedan
            lagen om terrorism kom till. Men när det gäller dessa övriga ärenden
            kan vi väl säga för protokollet att man har blivit friad i hovrätten
            även i ett par fall där tingsrätten har dömt.
          </note>
          <note>
            Men min interpellation gäller dem som de senaste två tre åren
            har deltagit som terrorister i Syrien och Irak för Isis eller
            al-Quaida. Vad jag vet, fru talman, har inte ett enda fall än
            så länge lett till åtal eller beslut i domstol enligt lagen om
            terrorism – inte ett enda fall.
          </note>
          <note>
            Inrikesministern får gärna kommentera detta, men undviker det.
            Inrikesministern stod här för någon månad sedan och sa: Ni gjorde
            ingenting. Nu skärper vi lagen mot finansiering så att man kan
            döma personer utanför som rekryterar och så vidare.
          </note>
          <note>
            I dag när jag fick interpellationssvaret skriftligt stod det
            dock på s. 2 att rekrytering, stämpling, förberedelse och finansiering
            av terrorism redan är kriminaliserat. Det finns redan, dels från
            2003, dels den skärpning som Alliansen genomförde 2010. Då kommer
            vi tillbaka till kärnan. Hur kommer det sig att Säkerhetspolisen,
            vår egen underrättelsetjänst, i januari 2015 sa att man hade minst
            130 bekräftade fall där terrorister stridit för IS, Islamiska
            staten?
          </note>
          <note>
            Jag brukar alltid, fru talman, vänta med att kommentera eller
            använda den typen av uppgifter innan Säkerhetspolisen själva går
            ut med dem officiellt. Logiskt sett, om man bekräftar antalet
            stridande och säger att man har koll på dem och att man till och
            med, som inrikesministern bekräftar, har en lagstiftning på plats,
            varför har då ingen åtalats eller dömts för terrorism i Sveriges
            rike? Det är den politiska fråga som statsrådet har ytterligare
            en chans att besvara i den här kammaren.
          </note>
          <note>
            När det gäller Å klagarmyndigheten s kapacitet tycker jag fortfarande
            att den är värd en kommentar, nu när jag har hört både justitieministern
            och inrikesministern säga att man ska hamna i fängelse om man
            begår terroristbrott. Det är jättebra och en ambitionshöjning.
            Men det krävs resurser, inte minst för Riksenheten för säkerhetsmål
            vid Å klagarmyndigheten , för att kunna hantera dessa omfattande
            ärenden.
          </note>
          <note>
            Fru talman! Avslutningsvis har jag en kommentar om tilläggsdirektivet.
            Folkpartiet har i justitieutskottet och med majoritet i riksdagen
            drivit igenom ett tillkännagivande om att det självfallet ska
            vara kriminaliserat att strida för en terroristorganisation i
            en väpnad konflikt.
          </note>
          <note>
            När utredningen presenterades förra onsdagen var det mer fokus
            på tilläggsdirektivet än på själva utredningen, som presenterades
            efter sex sju månader. Vi i Folkpartiet menar att det finns en
            risk för att hela terroristpaketet fördröjs om man inte även kriminaliserar
            själva stridandet.
          </note>
          <note>
            Jag noterar återigen, vilket är mycket intressant för statsvetare
            och för oss politiker, att vi ena gången inte har någon lagstiftning
            på plats mot terrorism medan vi andra gången, i dag, får svaret
            att vi faktiskt har en bra lagstiftning, som visserligen behöver
            kompletteras. Använd den då!
          </note>
          <note type="speaker">
            Anf. 128 MARKUS WIECHEL (SD):
          </note>
          <note>
            Fru talman! Ministern har naturligtvis rätt. Ni tillträdde i
            slutet av förra året. Men jag kan tycka att det är ganska märkligt
            att man som företrädare för en så kallad feministisk regering
            inte har agerat även innan man blev en regering. Jag oroas över
            bristen på koll gällande vart de statliga medlen har gått.
          </note>
          <note>
            Jag blir uppriktigt sagt rädd för utvecklingen när regeringens
            egen samordnare mot våldsbejakande extremism kallar kritiker mot
            gräddfilspolitiken för populister bara för att man inte anser
            att daltande med jihadister är rätt väg att gå.
          </note>
          <note>
            Jag har full förståelse för att ministern inte kan vara fullt
            inläst på exakt hur dessa organisationer är uppbyggda eller hur
            de bygger sina kontaktnät. Det räcker dock med några timmar framför
            datorn för att upptäcka banden mellan svenska församlingar och
            internationell fundamentalism.
          </note>
          <note>
            Även om det borde räcka med de avslöjanden som Uppdrag granskning
            kom med redan 2012 för att förstå vad som försiggår i landets
            största och mest inflytelserika moskéer kan det vara värt en liten
            genomgång. Jag skulle egentligen kunna ta upp kopplingarna mellan
            olika vanliga svenska muslimska församlingar och diverse extremistgrupper,
            men jag tänkte försöka tydliggöra bilden och bara fokusera på
            de mest radikala.
          </note>
          <note>
            Jag talar om Dawah-rörelsen och de församlingar som bekänner
            sig till salafismgrenen inom islam. De finns i hela landet och
            är verksamma i flera framstående moskéer i Stockholm, Göteborg,
            Eskilstuna, Örebro, Gävle, Uppsala, Malmö med flera.
          </note>
          <note>
            Numera talar även Säkerhetspolisen öppet om att vissa av dessa
            moskéer har fungerat som samlingspunkter för den organiserade
            rekryteringen. Det är samlingspunkter som helt öppet bjuder in
            personer som sprider hat mot homosexuella och judar, förespråkar
            avrättning av dem som lämnar islam, talar sig varma för jihad
            och har starka band till militanta islamiströrelser.
          </note>
          <note>
            Fru talman! Många har fått läsa och höra om den svenska jihadisten
            från Göteborg. Denna person fortsätter än i dag att sprida sina
            budskap från sitt nuvarande hem i det så kallade islamska kalifatet.
            Problemet med detta är att det inte är vem som helst. Han har
            varit verksam i ett flertal skattefinansierade organisationer
            och skryter till och med på Twitter om att ”s venska staten betalade
            min glock och kallash ”.
          </note>
          <note>
            Vederbörande, som bland annat har figurerat i SVT:s Debatt där
            han talade om islamofobi, hånar i likhet med många andra jihadister
            Sverige för vår patetiska icke-politik, som enligt hans egen utsago
            till och med väpnar terrorister. Han har även predikat för olika
            församlingar, som fått hundratusentals kronor i stöd från svenska
            kommuner, Allmänna arvsfonden och från statliga Myndigheten för
            ungdoms- och civilsamhällesfrågor.
          </note>
          <note>
            En annan jihadist intervjuades för inte så länge sedan i samband
            med att han efter en krigsskada sökt vård i Sverige. När han på
            skattebetalarnas bekostnad var återställd reste han tillbaka för
            att fortsätta kampen. Säpo bad honom enbart säga till när han
            åkte.
          </note>
          <note>
            Fru talman! Regeringens passivitet och missriktade satsningar
            i denna fråga är inte bara ett hån mot det svenska folket. Det
            är en käftsmäll mot våra kristna, kurdiska och yazidiska vänner
            i konfliktzoner, som är de hårdast drabbade. Det håller inte!
            Sverige ska arbeta mot dessa monster, inte med dem.
          </note>
          <note type="speaker">
            Anf. 129 Statsrådet ANDERS YGEMAN (S):
          </note>
          <note>
            Fru talman! Jag får väl börja med Roger Haddad. Det är Haddad
            själv som är ansvarig för röran i svaren.
          </note>
          <note>
            I sin fråga till mig, interpellationen, konstaterar han att ingen
            har dömts för terroristbrott. Nu har Haddad lyckats hitta en som
            har fällts för terroristbrott, efter att han skrev sin interpellation.
            Det är väl bra – gratulerar! Jag tror att Haddad kommer att hitta
            fler om han går igenom domar, så lycka till med det arbetet!
          </note>
          <note>
            Jag delar Haddads kritik av alliansregeringen. Man gjorde för
            lite, man agerade för sent och man skulle ha gjort mer. Om vi
            redan innan hade haft den lagstiftning som regeringen strax kommer
            att lägga på riksdagens bord hade fler kunnat ställas till svars.
            Jag önskar att vi hade haft den lagstiftningen, men i samarbetsregeringen
            har vi agerat så snabbt det över huvud taget gick för att få direktiv
            och utredning på plats.
          </note>
          <note>
            Jag hade naturligtvis önskat att det hade skett tidigare, men
            nu är det som det är. Nu ska vi agera så snabbt det bara går.
            Skälet till att vi inte har med strid i den första delen är just
            att det är mer komplicerat. Men vi vill ha på plats en kraftfull
            lagstiftning mot finansiering, rekrytering och organisering av
            terrorism.
          </note>
          <note>
            Roger Haddad försöker göra ett nummer av att jag nämnde att finansiering
            finns i dagens lagstiftning, men att den ändå behöver skärpas.
            Precis så ser det ut. Vi har en lagstiftning mot terrorism, och
            det går att döma på den.
          </note>
          <note>
            Som Haddad själv nu har upptäckt har det dömts folk på den. Vi
            griper folk på den. Vi häktar folk på den. Det väcks åtal på den.
            Men det finns allvarliga luckor i den. Jag gav uttryck för en
            i mitt tidigare svar. Det finns fler sådana luckor som vi måste
            täppa till, vilket den avgående alliansregeringen inte gjorde.
            Det sörjer jag, i likhet med Roger Haddad.
          </note>
          <note>
            Markus Wiechel har en ändlös tirad av halvsanningar och påståenden.
            Det går nog inte att gå ned i den gyttjan. Låt mig bara konstatera
            att jag i mitt svar slog fast att ingen organisation som stöder
            våldsbejakande extre ­ mism ska ha samhällets stöd. Det ska vara
            utgångspunkten.
          </note>
          <note>
            Regeringen har utsett en nationell samordnare mot våldsbejakande
            extremism. Jag tycker att hon gör ett bra arbete mot radikalisering
            och rekrytering. Det görs mycket ute i samhället också. Jag tycker
            inte att man ska göra twittrande terroristers utsagor till sin
            egen sanning, utan jag tycker att man ska hitta andra baser för
            fakta, Markus Wiechel. Det tror jag kommer att leda till en bättre
            politik.
          </note>
          <note>
            Nu kommer den nya nationella strategin mot terrorism i augusti.
            Nu kommer en handlingsplan mot radikalisering och rekrytering.
            Nu kommer ny, skarp lagstiftning för att göra terrorkrigsresor
            kriminella och ge verktyg för att kunna åtala. Det är jag glad
            över.
          </note>
          <note>
            Vi kan göra mer. Men jag tror inte att vi gör mer främst genom
            att bli oeniga om detaljerna utan genom att enas om de stora dragen,
            så att vi kan vara extremt tydliga från det svenska samhället
            om att vi tar avstånd från den här typen av våldsbejakande extremism
            och terrorism.
          </note>
          <note type="speaker">
            Anf. 130 ROGER HADDAD (FP):
          </note>
          <note>
            Fru talman! Jag hade verkligen sett fram emot den här debatten.
            Men inrikesministern gav inte ett enda besked. Allt har vi hört
            flera gånger. Inrikesministern har snart suttit i åtta , nio eller
            tio månader, och det är samma cd-skiva hela tiden: Ni gjorde ingenting,
            och vi agerar, påstår inrikesministern.
          </note>
          <note>
            Det är ett fall som har lett till dom. Men det är inte vad den
            här interpellationen handlar om, utan den här interpellationen
            handlar om IS-terrorister som de senaste två tre åren har rest
            till Irak och Syrien. Det är därför jag ställer interpellationen.
          </note>
          <note>
            Det är noll åtal, herr inrikesminister. Det är noll domar. Är
            du nöjd med det? Folkpartiet är inte nöjd a med det.
          </note>
          <note>
            Analysera behovet, om det ska kriminaliseras att delta i strid
            för en terroristorganisation, står det i regeringens direktiv.
          </note>
          <note>
            Folkpartiet vill vara väldigt klar a: Deltar man i en terroristorganisation
            utomlands för till exempel al-Qaida , al-Shabab eller Islamiska
            staten, då ska det var a kriminellt, och då ska det straffas enligt
            lagen om terroristbrott. Jag hade önskat att direktiven den 17
            juni till utredaren hade varit lite tydligare.
          </note>
          <note>
            Avslutningsvis, fru talman: Åklagarresurserna får vi inga besked
            om i dag från inrikesministern, som går ut tillsammans med sin
            justitieministerkollega och säger: Nu ska vi ta krafttag, nu är
            vi uppe i 300–400 som har rest från Sverige och ungefär 100 som
            är tillbaka. Har man begått terroristbrott, står det i fetstil
            i några tidningsrubriker, ska man sitta i fängelse.
          </note>
          <note>
            Hur sjutton ska tre personer på Riksenheten för säkerhetsmål
            i Stockholm klara av denna omfattande verksamhet? Det är orealistiskt.
            Det är omöjligt. Jag är mycket kritisk till att inrikesministern
            inte ger ett enda besked kring denna viktiga fråga.
          </note>
          <note type="speaker">
            Anf. 131 MARKUS WIECHEL (SD):
          </note>
          <note>
            Fru talman! Det var ett intressant inlägg från ministern.
          </note>
          <note>
            Ofta talar man om olika tolkningar. Man kan ju tolka lagboken,
            Bibeln och Koranen olika. Det stämmer ju. Problemet i det fall
            som vi diskuterar nu är att det inte är någon slump att organisationer
            som Boko Haram , al-Qaida , al-Nusra , Islamiska staten, Hamas
            och al-Shabab hänvisar sina gärningar till just islam. Själva
            ledaren för Islamiska staten är bland annat skolad i islam och
            bokstavstroende och ska följa sin profet, som gjorde ungefär vad
            Islamiska staten gör i dag.
          </note>
          <note>
            Med detta sagt vill jag absolut inte säga att alla muslimer stöder
            detta barbari. Men sharia är per definition odemokratiskt och
            är centralt inom islam. Hur troende väljer att förhålla sig till
            det är givetvis olika.
          </note>
          <note>
            Organisationer och stiftelser med terroristkopplingar finansierar
            såväl moskéer som islamistskolor i Sverige. Inte sällan är det
            just i dem som man inför öppen ridå bedriver insamlingar till
            vad de kallar välgörenhet i krigsområden. Vad pengarna egentligen
            går till vet vi inte riktigt.
          </note>
          <note>
            Vi har organisationer som alltför ofta får representera nästan
            samtliga svenska muslimer i Sverige. Det kan jag tycka är osjyst
            av flera skäl. Men framför allt är det illa att dessa organisationer
            legitimeras som om de vore moderata. Svenska staten ger exempelvis
            mångmiljonbelopp till organisationen Islamic Relief, som är terroriststämplad
            av Förenade Arabemiraten. Sveriges Unga Muslimer får ekonomiskt
            stöd trots att de i sin organisation har föreningar som är nära
            sammankopplade till extremism och har medlemsföreningar som har
            bjudit in hatpredikanter.
          </note>
          <note>
            Fru talman! Jag hoppas att ministern menar allvar med att man
            inte ska bidra till de organisationerna.
          </note>
          <note type="speaker">
            Anf. 132 Statsrådet ANDERS YGEMAN (S):
          </note>
          <note>
            Fru talman! Inte ett enda besked – allt har vi hört förut, säger
            Roger Haddad. Jag tackar för berömmet. Vi har en konsekvent linje.
          </note>
          <note>
            Det är så att vi inte hade något i byrålådorna på departementet
            när vi kom dit. Det är så att vi har levererat en utredning om
            lagstiftning mot terrorkrigsresor snabbare än mycket annat som
            har hänt från regering och riksdag och att vi därför kommer att
            kunna lägga en lagstiftning på riksdagens bord under höstriksdagen.
            Det är jag glad för.
          </note>
          <note>
            När det gäller Roger Haddads fråga om pengar till Åklagarmyndigheten
            har jag en konstitutionell nyhet till Roger Haddad: Budget är
            det tillfälle då regeringen anvisar medel till olika myndigheter.
            Regleringsbrev är det sätt som regeringen styr olika myndigheter
            på. Det gör vi inte via interpellationsdebatter med ack så vältaliga
            folkpartister.
          </note>
          <note>
            När det gäller Markus Wiechel: Jag blir ändå lite fundersam,
            för Mar ­ kus Wiechel ser bara en terrorist, och det är en muslim.
            Hela interpella ­ tionsdebatten handlar om utländska stridande.
            Det är inte ett ord om de trettiotal som strider i Ukraina för
            nyfascistiska organisationer. Det är inte ett ord om terroristen
            i USA som viftade med sydstatsflagg. Det är inte ett ord om den
            värsta terroristen i vår del av världen, Breivik, som tyvärr har
            stötts av flera sverigedemokrater i olika forum.
          </note>
          <note>
            Om vi ska kunna föra kampen mot terrorismen måste vi orka se
            alla former av terrorism. Jag och regeringen ska se till att vi
            bekämpar dem alla och inte bara ser med ett öga på terrorismen.
          </note>
          <note>
            Överläggningen var härmed avslutad.
          </note>
          <note>
            § 25 Svar på interpellationerna 2014/15:617 och 618 om Jordbruksverkets
            nya regler för stöd till bredbandsutbyggnad
          </note>
          <note type="speaker">
            Anf. 133 Statsrådet MEHMET KAPLAN (MP):
          </note>
          <note>
            Fru talman! Anders Ahlgren har frågat landsbygdsministern om
            statsrådet är beredd att lyfta upp frågan om Jordbruksverkets
            nya regler till diskussion och ge verket en möjlighet att ompröva
            dessa så att de håller för verklighetens prövning och om statsrådet
            är beredd att konstatera att en centralistisk, exakt likartad
            modell inte fungerar när förutsättningarna ser olika ut i landet.
            Dessutom har både Anders Ahlgren och Daniel Bäckström ställt en
            fråga med samma innebörd till landsbygdsministern där de undrar
            om statsrådet är villig att arbeta för att det införs en rätt
            för regionerna att få göra undantag från regeln vid stödbeslut,
            om det finns särskilda skäl för det baserat på den regionala erfarenheten
            och kunskapen.
          </note>
          <note>
            Arbetet inom regeringen är så fördelat att det är jag som ska
            svara på interpellationerna.
          </note>
          <note>
            Frågorna kommer av att Statens jordbruksverk, som är förvaltande
            myndighet för landsbygdsprogrammet, har publicerat en marknadsanalys
            som anger var stöd till bredbandsutbyggnad inom ramen för landsbygdsprogrammet
            kan ges.
          </note>
          <note>
            Anledningen till att det behöver göras en marknadsanalys är att
            det finns krav i det EU-gemensamma statsstödsregelverket som säger
            att bredbandsstöd får ges endast där det inte är sannolikt att
            marknadsmässig utbyggnad kommer att ske inom tre år.
          </note>
          <note>
            I Statens jordbruksverks analys, som har tagits fram med hjälp
            av Post- och telestyrelsen, görs bedömningen att den marknadsmässiga
            utbyggnaden inom tre år kommer att nå fram till tätorter med mer
            än 200 invånare och mindre än 200 meter mellan husen. Myndigheterna
            bedömer också att denna utbyggnad kommer att ske över hela landet.
          </note>
          <note>
            För regeringen är det viktigt att statsstödsregelverket följs,
            för att inte skapa en situation där olagligt statsstöd betalas
            ut och återkrav på utbetalat stöd kan komma att ställas, samtidigt
            som det inte får uppstå en situation där områden faller mellan
            den marknadsmässiga utbyggnaden och den utbyggnad som det är möjligt
            att bevilja en ansökan om stöd för.
          </note>
          <note>
            Regeringen har i den nyligen beslutade förordningen om stöd för
            landsbygdsutvecklingsåtgärder som gäller för landsbygdsprogrammet
            förtydligat att marknadsanalysen ska beakta regionala skillnader
            och att den ska uppdateras minst en gång om året.
          </note>
          <note type="speaker">
            Anf. 134 ANDERS AHLGREN (C):
          </note>
          <note>
            Fru talman! Jag ska börja med att tacka it-ministern för svaret.
            Jag återkommer till det lite längre fram.
          </note>
          <note>
            Först ska jag beskriva de problem som uppkommer när statens myndigheter
            är alltför fyrkantiga i sitt agerande. I detta fall handlar det
            om regelverk för stöd till fiberutbyggnad på landsbygden. I Sverige
            kommer stora summor, både offentliga och privata, att satsas på
            en snabb och omfattande utbyggnad av bredband så att 90 procent
            av alla företag och hushåll 2020 ska ha tillgång till 100 megabit
            per sekund.
          </note>
          <note>
            Men förutsättningarna är olika i olika delar av landet. Det ser
            ut på olika sätt i vårt avlånga land. Jag vill visa på effekterna
            som det aviserade regelverket får i mitt eget hemlän Dalarna och
            i andra län med liknande landsbygd och med långa avstånd.
          </note>
          <note>
            I Dalarna har länsstyrelsen och Region Dalarna gått samman i
            ett viktigt regionalt samarbete för att förbättra bredbandstäckningen.
            Det är ett arbete som nu kraftigt försvåras av regeringens tro
            på att olika delar i Sverige ser lika ut. Per automatik utgår
            staten från att en utbyggnad alltid ska ske på kommersiella grunder
            i alla orter med mer än 200 invånare.
          </note>
          <note>
            På flera punkter kan vi visa att marknadsanalysen inte håller
            när den ställs mot verkligheten. Bland annat baseras marknadsanalysen
            på ett antagande att fibernätet byggs ut dynamiskt, det vill säga
            att det går från redan fiberförsedda fastigheter till nästa fastighet.
          </note>
          <note>
            För Dalarna innebär detta synsätt ett hårt slag mot utbyggnaden
            och möjligheten att nå 100 megabit på landsbygden.
          </note>
          <note>
            Låt mig ge några exempel på avstånd till närmaste fiberförsedd
            fastighet.
          </note>
          <note>
            Klenshyttan i Ludvika kommun har 385 invånare. De har 12 kilometer
            till närmaste fiberförsedd fastighet och ingen rätt till bidrag.
          </note>
          <note>
            Venjan i Mora kommun har 295 invånare. De har 33 kilometer till
            närmaste fiberförsedd fastighet och ingen rätt till bidrag.
          </note>
          <note>
            Solvarbo i Säters kommun har 332 invånare. De har 9 kilometer
            till närmaste fiberförsedd fastighet och ingen rätt till bidrag.
          </note>
          <note>
            Åsen i Älvdalens kommun har 244 invånare. De har 15 kilometer
            till närmaste fiberförsedd fastighet och ingen rätt till bidrag.
          </note>
          <note>
            Dalarna har 22 tätorter med ett invånarantal från 200 till 500
            som i dag saknar betalande fiberkund inom en kilometer. Mer än
            hälften av dessa orter finns i kommuner med ett invånarantal under
            6 per kvadratkilometer. Hur stor är då sannolikheten för att en
            marknadsmässig utbyggnad sker i dessa orter?
          </note>
          <note>
            Länsstyrelserna och regionerna i Dalarna, Värmland och Gävleborg
            har tillskrivit Jordbruksverkets generaldirektör Leif Denneberg
            i början av maj. Där skriver Dalarnas landshövding Maria Norrfalk
            och den socialdemokratiske regionordföranden Leif Nilsson:
          </note>
          <note>
            Vi anser att det är av yttersta vikt att det öppnas en möjlighet
            att göra undantag från föreslagna regler om det finns särskilda
            skäl. Det bör överlåtas åt länsstyrelserna att i handläggningen
            av stöden utifrån en marknadsanalys eller analys av lokala förhållanden
            bedöma om särskilda skäl föreligger.
          </note>
          <note>
            Fru talman! Jag ber nu it-minister Kaplan berätta om han tycker
            att det är rimligt att låta länsstyrelsen, som handlägger stödet
            till fiberutbyggnad på landsbygden, också få göra undantag från
            regeln om 200 invånare om det finns särskilda skäl baserade på
            den regionala erfarenheten och kunskapen.
          </note>
          <note type="speaker">
            Anf. 135 DANIEL BÄCKSTRÖM (C):
          </note>
          <note>
            Fru talman! Även jag tackar ministern för svaret. Vi som är engagerade
            i bredbandsfrågor ute i landet vet hur viktigt det är att både
            få till projekt och komma till avslut med investeringar.
          </note>
          <note>
            Jag ställde i min interpellation frågan om statsrådet är villig
            att arbeta för att det införs en möjlighet och rätt för regionerna
            att göra undantag från reglerna vid stödbeslut, och om det finns
            särskilda skäl för det baserat på regionala erfarenheter.
          </note>
          <note>
            Utifrån det svar som lämnades för en stund sedan här kan jag
            ändå konstatera att det kanske är mer fokus på att följa stödsystemets
            regelverk och det formella än att lägga kraft på hur vi ska kunna
            lyckas med att stötta de föreningar som bildas och har bildats
            ute i landet och som nu avvaktar och inte vet hur de ska gå vidare
            för att kunna göra investeringarna.
          </note>
          <note>
            Jag är från Säffle i Värmland. I Värmland finns det 16 kommuner,
            och det finns regionala skillnader. Det är ett avlångt och utsträckt
            landsbygdslän med många olika engagerade människor. Jag vet hur
            viktigt det är att det finns infrastruktur och bredband som möjliggör
            företagande och bra boendeutveckling i en bygd.
          </note>
          <note>
            Vår gemensamma målsättning för Värmland är att alla hushåll och
            företag ska ha tillgång till 100 megabit. Vi går längre än den
            nationella målsättningen till 2020. Vi jobbar nu gemensamt för
            att detta ska kunna genomföras. Men tillgången ser mycket olika
            ut. Av dessa 16 kommuner är det 4 kommuner som har kommit längre.
          </note>
          <note>
            Innan jag blev riksdagsledamot var jag kommunstyrelseordförande
            i Säffle, som är en av dessa fyra kommuner. För sju åtta år sedan
            började vi att driva bredbandsfrågan hårt. Den väcktes utifrån
            de lokala förutsättningarna och de boende i bygderna, och det
            bildades tio föreningar. Det var ett fantastiskt folkrörelseengagemang
            som lade grunden för att vi har lyckats nå drygt 90 procents täckning
            på landsbygden.
          </note>
          <note>
            Tillsammans med dessa föreningar har kommunen engagerat sig starkt,
            och vi har också fått EU-finansiering under denna resa som möjliggjorde
            att jag för min del, som bor ute i skogen, för fem år sedan kunde
            koppla upp mig på 100 megabit in i köket.
          </note>
          <note>
            Dessa fem år har inneburit att vi har stabiliserat utvecklingen
            på landsbygden. Vi har också kunnat se effekterna, både bland
            företag och bland boende, och hur livet har utvecklats och vilken
            positiv effekt det blev.
          </note>
          <note>
            Då tänker vi: Hur ska vi nu möta detta i förhållande till alla
            föreningar i övriga landet och i vårt län hemma i Värmland som
            just nu har funderingar på hur dessa grä nsdragningar kommer att
            påverka? Inte minst i de mindre orterna ser vi att denna gräns
            på 200 invånare får mycket negativa effekter.
          </note>
          <note>
            Uppe i norra Torsby som berörs är det flera orter som påverkar
            och ger förutsättningar för hur föreningarna ska kunna få en ekonomi
            att faktiskt dra igång projektet. Det känns mycket angeläget att
            kunna få beskrivet varför man har just denna gräns på 200 invånare,
            som är en svensk gränsdragning i förhållande till systemet, och
            hur det egentligen påverkar det praktiska. Jag känner verkligen
            att vi ska göra allt vi kan för att lägga en bra grund och stötta
            de eldsjälar som finns.
          </note>
          <note>
            Jag undrar också hur ministern kan medverka till att följa upp
            det praktiska i detta sammanhang mer än en gång per år. Det går
            nämligen mycket snabbt nu.
          </note>
          <note type="speaker">
            Anf. 136 Statsrådet MEHMET KAPLAN (MP):
          </note>
          <note>
            Fru talman! Tack så mycket Anders Ahlgren och Daniel Bäckström
            för denna mycket angelägna fråga.
          </note>
          <note>
            I Statens jordbruksverks analys, som expertmyndigheten Post-
            och telestyrelsen har hjälpt till med att ta fram, görs bedömningen
            att den marknadsmässiga utbyggnaden inom tre år kommer att nå
            fram till tätorter med mer än 200 invånare och med mindre än 200
            meter mellan husen. Detta är inte endast en upprepning av mitt
            tidigare anförande, utan det är också själva grundföresatsen när
            vi talar om bredbandsutbyggnad.
          </note>
          <note>
            När Anders Ahlgrens och Daniel Bäckströms parti satt i regeringen
            under de två tidigare mandatperioderna och också innehade bland
            annat it-ministerposten utlovade inte staten att ta hela kostnaden
            och ansvaret för utbyggnaden. Detta är en balansgång mellan den
            utbyggnad som marknaden gör på helt marknadsmässiga grunder och
            som är viktig för att man ska kunna hantera den angelägna, men
            relativt kostsamma utbyggnaden. I vissa delar av landet behöver
            staten komma in därför att vi gör bedömningen att det inte kommer
            att ske någon utbyggnad. Då kommer gränsdragningar att göras.
            Det är viktigt att se vad som händer på den undre delen av den
            fastställda gränsen.
          </note>
          <note>
            När expertmyndigheter gör bedömningen att man inom tre år kommer
            att ha en utbyggnad inom de områden som inte innefattas av avgränsning
            ­ en måste vi som lekmän och politiker och jag som statsråd se
            till att bevaka så att de som hamnar på fel sida om denna gräns
            inte far illa.
          </note>
          <note>
            Därför är grundantagandet viktigt, att det är i de områden som
            inte kommer att nås av en marknadsmässig utbyggnad som staten
            ska gå in och hjälpa till. Dessutom ska det finnas ett rejält
            stöd, och det stödet har nyligen godkänts av kommissionen, 3,25
            miljarder kronor i landsbygdsprogrammet. Jag är glad över att
            kunna presentera detta, men också se det som ett i raden av väldigt
            kloka beslut som den svenska regeringen har fattat under de senaste
            årtiondena på digitaliseringens område.
          </note>
          <note>
            När det gäller själva grundantagandet är vi naturligtvis inte
            nöjda med att vi når de höga siffrorna för täckning. Enligt Post-
            och telestyrelsens senaste bredbandskartläggning var det endast
            ungefär 300 hushåll och företag som förra året helt saknade tillgång
            till bredband. Detta är resultatet av tidigare regeringars arbete
            och ingenting som jag kan ta åt mig äran för. Men vi är inte nöjda.
          </note>
          <note>
            I början av mars aviserade jag därför att regeringen kommer att
            göra en översyn av bredbandsstrategin för att säkerställa att
            den fortsätter att vara relevant och framåtblickande och för att
            också de företag, individer och föreningar som hamnar på fel sida
            av gränsen ska kunna inkluderas. Översynen kommer att inkludera
            både målen och fokusområdena.
          </note>
          <note type="speaker">
            Anf. 137 ANDERS AHLGREN (C):
          </note>
          <note>
            Fru talman! Det är intressant att lyssna på it-ministerns resonemang.
            Om han läser våra interpellationer och lyssnar på våra argument
            finner han att vi ligger ganska nära varandra. Men vi vill ha
            en mer smidig hantering än den som statsrådet säger sig vilja
            ha. Men jag ska återkomma till den frågan.
          </note>
          <note>
            I svaret säger it-ministern att EU:s gemensamma statsstödsregler
            säger att bredbandsstöd endast får ges där det inte är sannolikt
            att marknadsmässig utbyggnad kommer att ske inom tre år. Självklart
            ska vi inte bryta mot statsstödsreglerna, men problemet är ju
            inte att det finns en lång kö av företag som vill bygga ut fiber
            i Näs bruk, Håksberg, Limedsforsen eller Skattungbyn. Problemet
            är att över huvud taget få till fiber i den här typen av mindre
            orter där man ligger ovanför 200-gränsen, men inte mycket ovanför.
            Det är också långt till närmaste ställe där det finns fiber.
          </note>
          <note>
            Om ingen vill bygga på marknadsmässig grund kan man aldrig heller
            hamna i onåd när det gäller statsstödsregler. För min del tycker
            jag att det är en väldigt knepig argumentering.
          </note>
          <note>
            Vidare säger it-ministern i sitt svar: ”Regeringen har i den
            nyligen beslutade förordningen om stöd för landsbygdsutvecklingsåtgärder
            som gäller för landsbygdsprogrammet förtydligat att marknadsanalysen
            ska beakta regionala skillnader och att den ska uppdateras minst
            en gång om året”.
          </note>
          <note>
            Fru talman! Då undrar jag vad ministern menar när han skriver
            ”beakta regionala skillnader”. Samtidigt säger han nej till våra
            krav angående att regeringen och statens högsta tjänsteman i Dalarna
            – det vill säga landshövdingen – inte ges förtroendet att göra
            undantag för regeln om 200 invånare, om det finns särskilda skäl
            baserade på den regionala erfarenheten och kunskapen.
          </note>
          <note>
            Mina uppmaningar till it-minister Kaplan är: Ta nu tillfället
            i akt och beskriv vad det innebär när regeringen skriver i förordningen:
            ”marknadsanalysen ska beakta regionala skillnader”!
          </note>
          <note>
            Ta tillfället i akt och beskriv vad det innebär att marknadsanalysen
            ska uppdateras minst en gång om året! Hur ska det gå till?
          </note>
          <note>
            Berätta nu för landsbygdens folk på vilket sätt det presenterade
            regelverket kommer att ta hänsyn till att det ser olika ut i Sverige!
          </note>
          <note type="speaker">
            Anf. 138 DANIEL BÄCKSTRÖM (C):
          </note>
          <note>
            Fru talman! Betydelsen av fiber är oerhört stor för många bygder
            i Sverige. Det är kanske inte en så jättestor konkurrensfördel
            att ha bredband, men det är en väldigt stor konkurrensnackdel
            om man saknar det. För varje år som går ökar avståndet och konkurrensnackdelarna
            i takt med tiden.
          </note>
          <note>
            Därför är det angeläget att i nuvarande situation komma fram
            till ett praktiskt avgörande så att engagemanget ute i bygderna
            inte stannar av, bland annat i mitt hemlän Värmland. Där har många
            föreningsrepresentanter lagt ned mycket tid och engagemang, men
            nu tvingas de avvakta hur tillämpningen kommer att bli i praktiken.
            Detta är också extra angeläget för under de närmaste månaderna
            kommer flera ADSL-sändare att stängas ned. Jag talar om orter
            som Dalby, Höljes och Borangen i norra Värmland, och det kommer
            också att ske på fler platser runt om i Värmland.
          </note>
          <note>
            För vår del är det ca 30 små orter i Värmland som berörs av 200-invånarsgränsen.
            I många av dessa orter finns det kopplingar till pågående fiberarbete.
            Man vill komma igång, och man vill få en bra anslutningsgrad så
            att den ekonomiska kalkylen håller hela vägen och så att det blir
            vettiga anslutningskostnader. Grunden för detta är det ideella
            engagemanget. Det är ovärderligt. Många eldsjälar har engagerat
            sig starkt. Skulle staten göra den utbyggnaden får man räkna med
            minst det dubbla i kostnader, men också i tid för när utbyggnaden
            kan genomföras.
          </note>
          <note>
            I de inventeringar som har gjorts av PTS och som ligger till
            grund för en ansökningskarta finns orterna markerade, och det
            baseras på statistik från 2010. Östmark i Torsby kommun är definierat
            som en tätort. År 2013 hade den orten 179 folkbokförda invånare,
            och det är alltså en minskning. I dagsläget utgår man från äldre
            statistik, och det kan slå väldigt fel. De orter som i dagsläget
            har lägre invånarantal än 200 bedöms ändå utifrån en högre nivå.
            Det är ju inte vad jag kan anse som praktisk politik. Man måste
            se till att det blir en bra fortsättning för de som är engagerade
            och att det kan ingå i möjligheten att få stöd.
          </note>
          <note>
            Enligt ansökningskartan finns det fiber också i Höljes i Torsby
            kommun, detta i form av ADSL från Quadracom. Det är föremål för
            nedsläckning den 31 juli. Då mister man en förutsättning till
            koppling till närmaste fiber. I stället är den närmaste fibern
            ca 2 mil söderut, i Brattmon. Dessa förutsättningar ändras dagligen.
            Därför är det oerhört viktigt att dialogen finns men också uppföljningen,
            att länsstyrelsen tillsammans med statens myndigheter ser till
            att ofta och regelbundet följa upp hur förutsättningarna ser ut
            så att det blir möjligt för dessa att gå vidare.
          </note>
          <note>
            Jag skulle än en gång vilja lyfta upp det som föregående talare
            var inne på, vad som händer efter uppföljningstiden på tre år
            om marknadskrafterna inte har hittat till bygderna. Ofta talar
            man om 800–1 000 hushåll i våra värmländska bygder för att marknadskrafterna,
            enligt förfrågan, ska vara intresserade av att gå in. Eller också
            talar man om tätorter som har färre antal hushåll men ligger nära
            de större städerna. Vad händer efter tre år, och hur kommer regeringen
            och staten att stärka och stötta det engagemang som invånarna
            i dag visar men som riskerar att släckas på grund av otydlighet?
          </note>
          <note type="speaker">
            Anf. 139 Statsrådet MEHMET KAPLAN (MP):
          </note>
          <note>
            Fru talman! Tack, Anders Ahlgren och Daniel Bäckström, för uppföljningsfrågorna!
          </note>
          <note>
            Låt mig börja med den första uppföljningsfrågan och säga att
            Jordbruksverket är förvaltande myndighet i det här fallet. Det
            finns en viktig orsak till det. Under förra programperioden gjordes
            marknadsanalyserna av de enskilda projekten. Det kritiserades,
            med rätta tyckte många partier i denna kammare, eftersom det var
            ett omfattande arbete som hamnade på enskilda.
          </note>
          <note>
            I och med tydligare EU-regelverk och ökade krav på uppföljning
            har den förvaltande myndigheten Jordbruksverket nu tagit ett ökat
            ansvar. Det tror jag gynnar både rättssäkerheten och möjligheten
            att utkräva ansvar. Eftersom Jordbruksverket är förvaltande myndighet
            för landsbygdsprogrammet och ansvarar för att säkerställa att
            utbyggnaden sker i enlighet med EU-regelverket inkluderar det
            att säkerställa att en utbyggnad med stöd inte sker i områden
            där det är sannolikt att marknaden bygger ut inom tre år.
          </note>
          <note>
            När det gäller den andra uppföljningsfrågan håller jag med Daniel
            Bäckström om att det är viktigt att siffrorna är korrekta. När
            det är 2010 års siffror som åsyftas kan det inte ligga till grund
            för vad som händer nästa år då mycket av dessa pengar ska börja
            göra nytta. Det är någonting som jag förväntar mig att myndigheten
            ska hantera, och naturligtvis kommer jag också att följa upp det.
            Det är mycket viktigt att riksdagsledamöter som Daniel Bäckström
            och Anders Ahlgren, som har lokalkännedom, lyfter upp de här frågorna
            på detta sätt. Det är deras plikt och uppföljningsskyldighet,
            och det är mitt ansvar som statsråd att se till att myndigheterna
            gör sitt jobb på rätt sätt baserat på rätt underlag.
          </note>
          <note type="speaker">
            Anf. 140 ANDERS AHLGREN (C):
          </note>
          <note>
            Fru talman! Jag tror att det gäller att visa stor respekt för
            Sveriges geografiska olikheter. Områdena är inte lika, vi bor
            inte under likadana förhållanden, och det måste visa sig genom
            möjligheter till anpassning. Regeringen och staten driver för
            närvarande frågan på ett fyrkantigt sätt, vilket knäcker engagemanget
            hos alla de byaföreningar vi talar om men också hos länsstyrelsen
            och hos regionföreträdarna.
          </note>
          <note>
            Jag ska be att få tacka ministern för debatten och hoppas att
            vi sått åtminstone ett frö till en mer anpassad tillämpning. För
            att kunna utveckla Sverige är det viktigt att vi har ett perspektiv
            på landsbygden. Det är inte alltid regeringen eller det statliga
            verket som vet bäst.
          </note>
          <note>
            Låt mig återge några rader från ett vittnesmål av en mycket duktig
            kommunstyrelseordförande i Orsa kommun, en kommun med ungefär
            8 000 invånare och jättestor yta att hantera: Orsa kommun har
            under många år arbetat aktivt med fiberutbyggnad och är den kommun
            i Dalarnas län som kommit längst med att ha anslutningskabel till
            alla byar. Jordbruksverket har nu skapat regler som innebär att
            stora delar av Orsas landsbygd hamnar utanför stödområdet för
            fiberutbyggnad. I ett slag har verket klassat flertalet av Orsas
            byar som tätorter.
          </note>
          <note>
            Jag skulle kunna göra en hur lång lista som helst med vittnesbörd
            om hur fyrkantigt tillämpningen hanteras.
          </note>
          <note>
            Jag vill be ministern att i sitt sista inlägg svara på frågorna
            och beskriva hur den regionala skillnaden ska tillämpas. Hur kommer
            statsrådet att hantera det? Hur ska utvärderingen gå till? Vilket
            ansvar vågar man lämna till sin egen länsstyrelse?
          </note>
          <note type="speaker">
            Anf. 141 DANIEL BÄCKSTRÖM (C):
          </note>
          <note>
            Fru talman! Jag tar med mig det ministern gav respons på tidigare.
            Jag tyckte att det var positivt. Det är viktigt att vi fortsätter
            att följa den typen av exempel som vi kom in på.
          </note>
          <note>
            Landsbygdsutvecklingen är oerhört grundläggande för Sveriges
            fram ­ tid, liksom boendeutvecklingen och stärkandet av den regionala
            balansen. Mitt hjärta slår för landsbygdsutveckling. Som kommunföreträdare
            vet jag hur viktigt det var vid det tillfället att jobba nära
            ideella krafter, föreningar och företag. Tillsammans åstadkom
            vi satsningar som flyttade fram posi ­ tionerna men även lade
            grunden för en långsiktig utveckling.
          </note>
          <note>
            Jag hoppas att det fortsatta arbetet med många engagerade boende
            och företagare runt om i bygderna innebär att vi lyckas nå längre
            än de 90 procenten. Det som oroar mig långsiktigt är vad som kommer
            att hända med de sista 10 procenten. Jag vill skicka med till
            den fortsatta revideringen av strategin för Sverige att lägga
            krutet på de områden där det är svårast att få byggnation till
            stånd och där det är svårast att få marknadskrafterna att ta ansvar.
            Det är viktigt att ge så bra förutsättningar som möjligt för de
            människor som lägger ned åtskilliga timmar på att genom hårt ideellt
            arbete få sina drömmar uppfyllda. Det är viktigt att de verkligen
            lyckas. Ju förr vi kan få snabb bredbandsuppkoppling i bygder
            som Höljes, Långflon och andra vackra platser i vårt land desto
            snabbare kan vi få en stark utveckling.
          </note>
          <note type="speaker">
            Anf. 142 Statsrådet MEHMET KAPLAN (MP):
          </note>
          <note>
            Fru talman! Tack, Anders Ahlgren och Daniel Bäckström, för den
            här mycket viktiga interpellationsdebatten!
          </note>
          <note>
            Det är viktigt att framhålla hur vi i Sverige har byggt upp digitaliseringens
            grund och hur vi också kan bli det som jag och regeringen satt
            upp som mål, nämligen bäst i världen på att tillvarata digitaliseringens
            möjligheter. När jag säger Sverige menar jag naturligtvis inte
            enbart landsbygden eller enbart städerna utan hela vårt land,
            allt som ligger däremellan och alla som bor i olika delar av landet
            och inte känner sig tvungna att flytta till storstäderna och bli
            en siffra i urbaniseringen.
          </note>
          <note>
            Traditionellt har det i Sverige varit många kommuner och byalag
            som med hjälp av stödpengar bidragit till att bygga ut höghastighetsbredbandet.
            Att även byalagen har möjlighet att söka stöd för att bygga ut
            bredbandsinfrastruktur inom ramen för stödprogrammet har gjort
            att vi nått ut till fler på landsbygden och under mycket kortare
            tid än annars. Byalagen måste tillerkännas den kraft de är. Det
            är en folkrörelse. I den här typen av projekt leder det lokala
            engagemanget ofta till att anslutningsgraden blir mycket högre
            än vad den annars hade blivit. Det måste man ge dem erkännande
            för och stryka under. Över 1 000 byalag och aktivitetsgrupper
            har fram till i dag tagit initiativ till att bygga lokala bredbandsnät.
            Också det är viktigt.
          </note>
          <note>
            Men regeringen är inte nöjd. Vi kommer att fortsätta att jobba
            med det som jag och regeringen aviserat, att genomföra en översyn
            av bredbandsstrategin. Vi satsar på bredbandskoordinatorer, som
            kommer att jobba med att effektivisera det regionala arbetet för
            utbyggnad av bredband, och ett nationellt sekretariat ska inrättas
            för att bistå och stödja dessa regionala koordinatorer.
          </note>
          <note>
            Jag hoppas att vi kommer att få möjlighet att diskutera och föra
            fram den politiken ytterligare.
          </note>
          <note>
            Överläggningen var härmed avslutad.
          </note>
          <note>
            § 26 Svar på interpellation 2014/15:644 om teckenspråkstolkning
            via bildtelefon
          </note>
          <note type="speaker">
            Anf. 143 Statsrådet MEHMET KAPLAN (MP):
          </note>
          <note>
            Fru talman! Lars-Axel Nordell har frågat mig vilka åtgärder som
            jag har vidtagit för att hitta lösningar samt vad som kommer att
            göras för att den viktiga bildtelefonitolkningen inte ska upphöra.
          </note>
          <note>
            Jag delar Lars-Axel Nordells uppfattning att tjänsten bildtelefoni.net
            är viktig. Post- och telestyrelsen, PTS, har bland annat i uppdrag
            att ansvara för att alla i Sverige har tillgång till telefoni.
            Om marknaden inte tillgodoser att alla har tillgång till telefoni
            får PTS genom upphandling tillgodose behov som personer med funktionsnedsättning
            har av särskilda posttjänster, grundläggande betaltjänster och
            elektroniska kommunikationstjänster.
          </note>
          <note>
            Den samhällsomfattande tjänsten bildtelefoni.net har upphandlats
            av PTS, och sedan den 1 januari 2008 är det Örebro läns landsting
            som tillhandahåller tjänsten. I oktober 2014 fastställde Högsta
            förvaltningsdomstolen att Örebro läns landstings beslut att lämna
            anbud i den föregående upphandlingen strider mot reglerna i kommunallagen.
          </note>
          <note>
            För att säkerställa att en förmedlingstjänst för bildtelefoni
            ska finnas tillgänglig när det nuvarande avtalet med Örebro läns
            landsting löper ut har PTS beslutat att genomföra en ny upphandling
            angående tillhandahållande av bildtelefonitjänsten från och med
            den 1 juli 2016.
          </note>
          <note>
            Jag har fullt förtroende för att PTS sköter sitt uppdrag att
            säkerställa att tjänsten bildtelefoni finns tillgänglig.
          </note>
          <note type="speaker">
            Anf. 144 LARS-AXEL NORDELL (KD):
          </note>
          <note>
            Fru talman! Jag tackar statsrådet Kaplan för svaret.
          </note>
          <note>
            I Örebro finns Europas största tolkcentral, där Örebro län, förutom
            vanliga tolkuppdrag på plats, med hjälp av bildtelefoni årligen
            servar hela landet med 250 000 tolkuppdrag, enligt gällande prognos.
            Det sker genom ett samarbete med tio regioner och landsting; Örebro
            län har huvudansvaret. Sedan interpellationen inlämnades har Post-
            och telestyrelsen meddelat att det finska företaget Evantia tilldelats
            kontraktet från och med den 1 juli 2016 och 38 månader framåt
            med möjligheter till förlängning på 24 månader.
          </note>
          <note>
            Det är bra att statsrådet har förtroende för Post- och telestyrelsen.
            Men frånvaron av svar på själva frågorna gör mig faktiskt orolig.
            En tredjedel av Sveriges döva bor i Örebro som ett resultat av
            att Riksgymnasiet för döva och hörselskadade sedan länge är lokaliserat
            dit. Jag hade hoppats på att statsrådet skulle säga något om vikten
            av att säkerställa att den verksamhet för döva och hörselskadade
            som nu diskuteras verkligen fungerar. Men jag ser tyvärr inget
            sådant i svaret. Därför undrar jag: Hur ser statsrådet på framtiden
            för de teckenspråkiga och deras möjligheter att kommunicera via
            bildtelefoni? Hur ser statsrådet på det faktum att ett finskt
            bolag som är till hälften ägt av finska staten har vunnit kontraktet?
            Det är de två frågor jag vill lägga till.
          </note>
          <note type="speaker">
            Anf. 145 Statsrådet MEHMET KAPLAN (MP):
          </note>
          <note>
            Fru talman! Jag tackar Lars-Axel Nordell så mycket för att han
            tar upp denna mycket viktiga fråga. I samband med sina uppföljningsfrågor
            lyfter han i en bisats fram att jag i mitt inledningsanförande
            inte skulle ha betonat vikten av frågan i sig. Men själva anledningen
            till att vi står här är att både Lars-Axel Nordell och jag som
            statsråd tycker att frågan är viktig. Att Örebroområdet har en
            särställning och dessutom internationellt tilldrar sig uppmärksamhet
            och intresse för att följa efter de goda insatser som gjorts står
            utom allt tvivel.
          </note>
          <note>
            När det gäller uppdraget att öka tillgänglighet och användbarhet
            har regeringen utsett PTS till en av 14 myndigheter, så de är
            inte ensamma i detta. De har ett strategiskt ansvar för att genomföra
            regeringens funk ­ tionshinderspolitiska mål. På regeringens uppdrag
            arbetar PTS för att öka tillgängligheten till och användbarheten
            av elektroniska utrustningar. PTS har lyft fram vikten av att
            balansera det här uppdraget med deras övergri ­ pande uppdrag,
            där man inte skiljer på personer utifrån deras förutsätt ­ ningar.
            Myndigheten förfogar över ca 140 miljoner kronor varje år för
            detta ändamål. Till exempel upphandlar PTS tjänster för personer
            med tal ‑ , röst- eller språksvårigheter. I det ingår bland annat
            den tjänst som vi disku ­ terar här och nu.
          </note>
          <note>
            PTS tar sitt ansvar för att säkerställa att förmedlingstjänsten
            bildtelefoni finns tillgänglig. Den 17 juni beslutade den oberoende
            myndigheten vilken anbudsgivare som tilldelas uppdraget i upphandlingen,
            nämligen det finska bolaget Evantia. Uppdraget är att tillhandahålla
            tjänsten från och med den 1 juli 2016. Avtalstiden är 38 månader
            med möjlighet till förlängning på 24 månader. Det är också viktigt
            att veta att det inkom tre anbud inom ramen för aktuell upphandling.
            Det här har skett helt i enlighet med gängse regelverk, och det
            är ingenting som jag vill ändra på, antagligen inte heller Lars-Axel
            Nordell.
          </note>
          <note>
            Det vi dock vill säkerställa – här håller jag med Lars-Axel Nordell
            och välkomnar därför denna interpellation – är att människor oavsett
            funk ­ tionsnedsättning inte kommer i kläm, att de har att se
            fram emot en oavbru ­ ten tjänst som fungerar, är till fyllest
            och uppnår de höga kvalitetskrav vi ställer på leverantörer. Om
            nu det här finska bolaget inte skulle leva upp till detta är det
            naturligtvis expertmyndigheten som är bäst lämpad att ta emot
            klagomålen från användarna men också i egenskap av uppföljnings
            ­ myndighet se till att det här sker på bästa möjliga sätt för
            de användare som är i behov av tjänsten.
          </note>
          <note type="speaker">
            Anf. 146 LARS-AXEL NORDELL (KD):
          </note>
          <note>
            Fru talman! Jag tackar statsrådet för de kompletteringarna. Det
            är viktigt att slå fast att det naturligtvis handlar om en verksamhet
            som i dag fungerar. Jag tror inte att någon egentligen har negativa
            synpunkter på den verksamhet som i dag bedrivs av Örebro läns
            landsting, eller Region Örebro län, som det heter numera. Det
            sker 250 000 bildtelefonsamtal plus de egna tolkuppdrag man har
            på plats. Lägger man samman dem med de 80 000 som sker ute i landet
            är vi uppe i 1 000 teckenspråkstolkningar per dag. Det är alltså
            en våldsamt stor användning av tolkningar. Det är väldigt många
            som behöver sådana. Sammanlagt blir det 330 000.
          </note>
          <note>
            I dagsläget jobbar ett femtiotal personer med det här. Naturligtvis
            kommer de att få lämna sina jobb. Det är beklagansvärt att de
            blir uppsagda på grund av detta. Men det viktiga menar jag ändå
            är att vi får fungerande tolkuppdrag även fortsättningsvis. Det
            är det som det handlar om.
          </note>
          <note>
            Lokaliseringsprincipen lyfts fram av domstolen. Man har sagt
            att Örebro läns landsting, eller Region Örebro län, inte kan lägga
            fram en offert. Jag undrar lite grann hur statsrådet ser på det
            faktum att ett halvstatligt finskt bolag i stället för den verksamhet
            som vi har i dag har vunnit kontraktet. Det vore väldigt intressant
            att få reda på hur statsrådet utifrån en generell ståndpunkt ser
            på att man ska kunna konkurrera med varandra på det sättet.
          </note>
          <note>
            För mig som ledamot i riksdagen och talesperson för folket känns
            det väldigt konstigt. Det vore intressant att höra om statsrådet
            delar min oro och min uppfattning att det känns märkligt att det
            ska vara på detta sätt på grund av de principer som vi har i vårt
            land.
          </note>
          <note type="speaker">
            Anf. 147 Statsrådet MEHMET KAPLAN (MP):
          </note>
          <note>
            Fru talman! Tack, Lars-Axel Nordell, för uppföljningsfrågorna!
            Först och främst måste jag vända mig mot Lars-Axel Nordells beskrivning
            av situationen i själva huvudfrågan att denna tjänst skulle upphöra
            den 30 juni 2016, som det står i interpellationen till mig, och
            att det kommer att leda till många svårigheter och ökad isolering
            för många teckenspråkiga. Det kan vi vara överens om att det skulle
            göra, om tjänsten upphörde.
          </note>
          <note>
            För att säkerställa att en förmedlingstjänst för bildtelefoni
            ska finnas tillgänglig när det nuvarande avtalet med Örebro läns
            landsting löper ut har PTS beslutat att genomföra och har också
            genomfört en ny upphandling angående tillhandahållande av bildtelefonitjänsten.
            Jag menar att i frågan finns ett antaganden att tjänsten generellt
            ska upphöra, och det stämmer inte riktigt. Det viktiga är resultatet
            från leverantörerna.
          </note>
          <note>
            När det sedan gäller vem som lämnar anbud och vilka anbud som
            inte anses strida mot reglerna i olika lagar lämnar jag som statsråd
            naturligtvis till rättsväsendet att avgöra. Hur Lars-Axel Nordell
            gör får Lars-Axel Nordell själv avgöra.
          </note>
          <note>
            Örebro läns landsting har sedan den 1 januari 2008 tillhandahållit
            tjänsten. Detta har för bara ett drygt halvår sedan fastställts
            av Högsta förvaltningsdomstolen, alltså inte någon lägre rättsinstans,
            utan Högsta förvaltningsdomstolen. Den har beslutat att det strider
            mot reglerna i kommunallagen att lämna anbud från landstinget
            i den föregående upphandlingen.
          </note>
          <note>
            Att jag som statsråd skulle gå in och tycka saker om detta låter
            sig nog inte göras i första taget. Då behöver vi en bredare diskussion.
            Det är möjligt att det är vad Lars-Axel Nordell här öppnar för.
            För att vara på den konstruktiva sidan menar jag att det är två
            saker som här är viktiga.
          </note>
          <note>
            Det ena handlar om upphandlade tjänster när myndigheter hanterar
            frågorna. Det är viktigt att veta att PTS är en av flera myndigheter
            som har regeringens uppdrag att se till att ha ett strategiskt
            ansvar för att genomföra vårt funktionshinderspolitiska mål. Det
            är inte att ta lätt på.
          </note>
          <note>
            Det handlar i grunden om att myndigheterna år för år hela tiden
            redovisar hur de går till väga när de gör detta och att vi som
            regering och ni som riksdag har möjlighet att ställa krav och
            också screena vad som görs inom området.
          </note>
          <note>
            Min förhoppning och naturligtvis också skyldighet ä r att se
            till att den upphandla de tjänsten sker på bästa möjliga sätt.
            Jag har i dag inga skäl att tro att PTS inte skulle ha gjort upphandlingen
            på bästa möjliga sätt. Det har kommit tre anbud inom ramen för
            upphandlingen. PTS har i vederbörlig ordning valt ut ett.
          </note>
          <note>
            PTS är inte någon liten myndighet som bara jobbar med den här
            frågan. Den har ett brett spektrum av olika frågor, bland annat
            spektrumfrågorna. De är vana vid olika typer av upphandlingsformer.
            När de den 17 juni beslutade att uppdraget går till det finska
            bolaget Evantia Oy är det viktigt att fullfölja det och också
            följa upp kvaliteten.
          </note>
          <note type="speaker">
            Anf. 148 LARS-AXEL NORDELL (KD):
          </note>
          <note>
            Fru talman! Jag tackar statsrådet för svaret. Det är alldeles
            riktigt att jag skriver i interpellationen att om tjänsten upphör
            den 30 juni kommer det att leda till dessa svårigheter.
          </note>
          <note>
            Det kommer att bli ökad kraftig belastning på andra tolkuppdrag.
            Det kommer att leda till isolering, är jag rädd för. Det kommer
            också att innebära att ett femtiotal personer kommer att få lämna
            sina jobb i Örebro. Så ser det ut. Det är landets centrum för
            teckenspråkstolkning, eftersom så många bor där. Det är bakgrunden.
          </note>
          <note>
            När interpellationen skrevs visste vi inte hur många anbud som
            hade kommit in. Vi skrev den innan vi visste det. Nu säger statsrådet
            att han gärna ser en bredare diskussion om detta och hur vi ska
            hantera den här typen av frågor. De är lite knepiga med tanke
            på att vi har en lokaliseringsprincip i Sverige. Såvitt jag förstår
            finns den inte i vårt grannland.
          </note>
          <note>
            Det blir lite konstigt när principerna möter varandra på det
            här sättet. Det bör vi diskutera. Det kan kanske inte riktigt
            vara lagstiftarens mening att det skulle bli den typen av effekter.
            Det kan vi ta med i diskussionen, som jag ser fram emot. Jag tackar
            för debatten. Jag antar att det inte är sista gången som statsrådet
            och jag möts i en debatt om teckenspråk och just bildtelefoni.
          </note>
          <note type="speaker">
            Anf. 149 Statsrådet MEHMET KAPLAN (MP):
          </note>
          <note>
            Fru talman! Tack, Lars-Axel Nordell! Vi kommer säkerligen att
            få återkomma i den här frågan. Jag är väldigt glad över att det
            finns riksdagsledamöter i kammaren som lyfter upp väldigt viktiga
            delar. Det är de kanske inte för hela befolkningen utan för en
            viktig del av befolkningen. Den ska dessutom kunna räkna med en
            fullgod service oavsett funktionsnedsättning. Det är någonting
            som jag själv personligen brinner för och har jobbat med innan
            livet i riksdagen och på departementet och som jag vet att också
            Lars-Axel Nordell särskilt har fokus på.
          </note>
          <note>
            Överläggningen var härmed avslutad.
          </note>
          <note>
            § 27 Svar på interpellation 2014/15:692 om utförsäljningar av
            allmännyttan
          </note>
          <note type="speaker">
            Anf. 150 Statsrådet MEHMET KAPLAN (MP):
          </note>
          <note>
            Fru talman! Nooshi Dadgostar har med anledning av de aviserade
            utförsäljningarna av allmännyttan i Luleå frågat mig om jag kommer
            att vidta några åtgärder för att säkerställa att allmännyttan
            även i framtiden har en stark position på den svenska bostadsmarknaden.
          </note>
          <note>
            Inledningsvis vill jag säga att jag delar Nooshi Dadgostar åsikt
            att allmännyttan även i framtiden ska ha en stark roll. Vidare
            vill jag säga att försäljningen av bestånd ur allmännyttan i första
            hand är en kommunal angelägenhet och inte en fråga för regeringen.
          </note>
          <note>
            Varje kommun arbetar utifrån sina lokala förutsättningar för
            att öka bostadsbyggandet. Kommunerna har som ett led i det kommunala
            självstyret ett bostadsförsörjningsansvar, och allmännyttiga bostadsbolag
            är ett verktyg i arbetet med bostadsförsörjningsfrågor.
          </note>
          <note>
            Enligt bostadsförsörjningslagen ska kommunerna med riktlinjer
            planera för bostadsförsörjningen i kommunen. Riktlinjerna ska
            bland annat innehålla kommunens mål för bostadsbyggande och utveckling
            av bostadsbeståndet samt kommunens planerade insatser för att
            nå uppsatta mål.
          </note>
          <note>
            Kommunens mål och insatser ska grundas på en analys om till exempel
            befolkningsutveckling, demografisk utveckling, bedömning av bostadsmarknadens
            långsiktiga behov, en analys av bostadsbehovet för särskilda grupper
            och marknadsförutsättningar.
          </note>
          <note>
            Den analys och de bedömningar kommunen gör ligger till grund
            för olika former av beslut som fattas med anledning av de bostadsbehov
            som finns. Kommunernas beslut ska ligga i linje med det bostadsförsörjningsansvar
            som kommunen har och som anges i lagen. Jag följer utvecklingen
            på området väldigt noga.
          </note>
          <note>
            Jag vill även tillägga att det 2011 infördes en ny lag om allmännyttiga
            kommunala bostadsaktiebolag samtidigt som allmännyttans hyresnormerande
            roll upphörde. Boverket har under flera år haft i uppdrag att
            följa upp effekterna och konsekvenserna av denna omreglering med
            sikte på en framtida utvärdering. Jag avser att återkomma i den
            frågan.
          </note>
          <note type="speaker">
            Anf. 151 NOOSHI DADGOSTAR (V):
          </note>
          <note>
            Fru talman! Allmännyttan är vårt viktigaste verktyg för att påverka
            stadens och ortens utveckling. Den säger att medborgarna – vi
            som sitter här, du och jag – kan vara med och genom vårt ägande
            påverka det som vi ser runt omkring oss och det land vi lever
            i.
          </note>
          <note>
            Det ställer viktiga frågor på sin spets. Vem är staden till för?
            Vem ska skapa framtidens stadsmiljöer? Hur ska detta styras framåt?
            Vem ska ha makt över denna kollektiva resurs, som vi ändå äger?
            Ska det vara ett fåtal företag som ska fördela den mellan sig,
            eller ska människor som bor på orten vara med och utveckla den?
            Vad är regeringens idé om stadsutveckling, och i vems intresse
            ska det ske?
          </note>
          <note>
            I Stockholm har vi sett hur aggressiv utförsäljningspolitik har
            trängt ut normalinkomsttagare från staden och stadskärnan. Ombildningar
            och privatiseringar gör bostadspolitiken till ännu mer av en förstärkt
            kommers utan att politiken och medborgarnas vilja kan tränga igenom.
          </note>
          <note>
            Det är synd, för det stoppar oss från att växa. Unga talangfulla
            arbetssökande väljer i dagsläget bort huvudstaden. Kvinnor i destruktiva
            förhållanden finner ingen väg ut ur relationen, och äldre människor
            kan i dag inte hitta moderna, funktionella bostäder att flytta
            till när huset har blivit alldeles för stort.
          </note>
          <note>
            Vi har i grunden också ett problem med att byggbolagen känner
            att de behöver upprätthålla ett högt tryck på bostäder som kommer
            ut på marknaden för att kunna maximera sina vinstmarginaler i
            varje enskilt projekt. Det är därför det finns en rädsla för att
            släppa ut alldeles för många bostäder på marknaden på en och samma
            gång. Det finns till exempel byggbolag som sitter på mycket mark
            utan att bygga.
          </note>
          <note>
            I grunden går detta stick i stäv med vad det är vi behöver och
            vad det är som arbetsmarknaden behöver i sin helhet. Därför är
            just allmännyttan grunden och navet i att komma bort från bostadsbrist
            och trångboddhet och få ut nya bostäder på marknaden. Vi bygger
            baserat på behov och idén om att alla människor har rätt till
            ett modernt boende.
          </note>
          <note>
            Förra året röstade inte bara stockholmarna utan alla svenskar
            med kraft för en annan politik än den borgerliga utförsäljningspolitiken.
            Det var inte – det kan jag garantera – med löften om ökade utförsäljningar
            och bostadspolitiskt marknadsstyre som de rödgröna vann valet
            förra året. Tvärtom – det var med löften om samhällsansvar för
            våra ungdomar, för våra familjer mitt i livet och för våra sjukpensionärer
            för att de ska ha någonstans att bo i ett modernt hem som inte
            kostar alldeles för mycket pengar. Vi tillsammans har ett ansvar
            för att korta bostadsköerna, för att upprusta slitna hyresrätter
            med varsamhet och för att garantera medborgarinflytande.
          </note>
          <note>
            Jag måste säga att dessa löften rimmar mycket illa med det som
            händer i många av de kommuner som styrs av regeringspartierna
            – Socialdemokraterna och Miljöpartiet. Det är som om de har tagit
            efter Stockholmsmoderaternas syn på vad det är att bedriva allmännytta
            och kommunala bostadsbolag. Man har valt att sälja ut stora andelar
            av allmännyttan med löften om att sedan bygga upp kanske en tiondel
            av det som har sålts ut. Är det vad bostadsministern vill se –
            att andelen allmännytta minskar? Titta på kommuner som Luleå,
            Gävle och Eskilstuna där allmännyttan nu drastiskt minskar! Känner
            ministern oro över utvecklingen när fler och fler och större och
            större bostadsområden privatiseras?
          </note>
          <note>
            Vad vill regeringen med allmännyttan? Som bostadsminister kan
            man naturligtvis ha en viljeinriktning och tycka någonting om
            allmännyttan – det vi äger gemensamt – och dess utveckling i Sverige.
          </note>
          <note type="speaker">
            Anf. 152 Statsrådet MEHMET KAPLAN (MP):
          </note>
          <note>
            Fru talman! Jag tackar Nooshi Dadgostar för uppföljningsfrågan
            men också för denna mycket viktiga interpellation. Den ger oss
            möjlighet att både diskutera och lyfta upp frågan på en principiell
            nivå.
          </note>
          <note>
            Först och främst vill jag återigen hänvisa till att när Luleå
            – som är den kommun som omnämns i interpellationen – fattar ett
            beslut i enlighet med det som helt riktigt beskrivs här måste
            det kunna vara Luleå kommuns beslut. Oavsett om det handlar om
            miljöpartister, vänsterpartister eller vilket parti det än är
            måste det vara kommunen själv som gör ställningstagandet utifrån
            sitt eget bostadsförsörjningsansvar. När jag åkte upp till Luleå
            och träffade ansvarig KSO, kommunstyrelsens ordförande, framgick
            det också hur de hade tänkt.
          </note>
          <note>
            Jag kan egentligen tycka vad jag vill om detta. Men om Luleå
            kommun ser en utmaning i att de vill ha fler som bygger i kommunen,
            så att det blir fler bostäder totalt sett, och gör bedömningen
            att om de kan locka till sig ett antal seriösa fastighetsbolag
            och byggbolag genom att sälja ut en del av det befintliga beståndet
            måste det kunna vara Luleå kommuns ansvar att göra det som är
            det bästa möjliga för deras invånare. Om kommuninvånarna då tycker
            illa om detta kommer man de facto att rösta bort denna majoritet
            i Luleå.
          </note>
          <note>
            Vi har en liknande situation i Skellefteå, där man har fattat
            ett liknande beslut och dessutom genomfört det. Då är det kommuninvånarna
            som måste se på olika alternativ och säga att ett alternativ antingen
            har gjort rätt eller borde ha agerat annorlunda.
          </note>
          <note>
            Regeringens vision ligger nog väldigt nära det Nooshi Dadgostar
            beskriver som en ansvarsfull bostadspolitik, nämligen blandade
            upplåtelseformer. Det ska finnas hyresrätter, bostadsrätter, äganderätter,
            villor och radhus på samma område. Där det finns för mycket av
            en typ av upplåtelserätt tycker vi rent principiellt att det är
            bra att det kan utökas med en mångfald av upplåtelseformer.
          </note>
          <note>
            Om man ser på utförsäljningen som sådan finns det utförsäljningar
            som har varit bra för kommuner och dess invånare, och det finns
            utförsäljningar som har varit mindre bra för kommuner och dess
            invånare. Detta kommer vi nog att se även framöver. Men att från
            statligt håll diktera villkoren för det kommunala självstyrets
            innebörd med bostadsförsörjningsansvar låter sig inte göras med
            mindre än att man får se över hela det kommunala självstyret.
            Jag vet att mitt och Nooshi Dadgostars parti har en likalydande
            inställning till vad det kommunala självstyret är.
          </note>
          <note>
            Om vi vill se vad det är som skapar nytta för medborgarna är
            det framför allt att unga och studenter, som fortfarande inte
            har ett eget kapital, lätt ska kunna komma in på bostadsmarknaden.
            Därför har vi i den budget som vi kommer att lägga fram till hösten
            – och som jag vet har ett stöd från Vänsterpartiet när det gäller
            dess innebörd men också dess utrymme – ett förslag om att det
            ska byggas fler hyresrätter. Man diskuterar nu detta mellan regeringen
            och Vänsterpartiet. Det ska vara billiga, små och klimatsmarta
            hyresrätter.
          </note>
          <note>
            Jag är också glad att kunna deklarera att Stockholms kommun med
            det nya rödgrönrosa styret, där både Nooshi Dadgostars och mitt
            parti ingår, har gett i uppdrag till de kommunala bostadsbolagen
            att fördubbla sitt byggande. Det är någonting som jag välkomnar,
            och det ger kanske också en föraning om var jag står i frågan.
          </note>
          <note type="speaker">
            Anf. 153 NOOSHI DADGOSTAR (V):
          </note>
          <note>
            Fru talman! Jag vill tacka ministern för svaret. Det är bra och
            viktigt att vi har en bostadsminister i Sverige som tar det här
            på allvar.
          </note>
          <note>
            Jag tycker ändå att det är landet Sverige som behöver se till
            att vi har bostäder på till exempel högskoleorter så att alla
            kan utbilda sig. Hur ska man annars kunna göra det? När vi inte
            har några bostäder i Stockholm är det ett slag mot hela Sveriges
            tillväxt, inte bara mot Stockholms tillväxt. Det är klart att
            den nationella bostadspolitiken och viljeinriktningen betyder
            oerhört mycket. Det är därför lite fegt av bostadsministern att
            peka på de juridiska ramverken för detta för att slippa ta ställning.
            Jag känner till att bostadsministern inte kan bestämma över de
            lokala partirepresentanterna, men han kan peka ut en riktning.
          </note>
          <note>
            Låt mig ta exemplet Luleå. Trots att det kommunala bostadsbolaget
            har en urstark ekonomi, trots att regeringen har aviserat statligt
            stöd för nybyggda hyresrätter och trots det mycket gynnsamma ränteläget
            väljer politikerna att sälja ut var tredje hyreslägenhet. Det
            är klart att man i retoriken alltid har behjärtansvärda orsaker
            till att man gör saker och ting. Det hade Stockholmsmoderaterna
            också. Men frågan är vart vi är på väg i Sverige. Har regeringen
            en åsikt om det?
          </note>
          <note>
            Är det den bilden väljarna ska ha av regeringens bostadspolitik,
            vackra ord men i slutändan fullständigt vårdslös utförsäljning
            av våra gemensamma tillgångar, nere på marken i kommunerna?
          </note>
          <note>
            Jag läste underlaget till det kommunala ärendet och häpnade.
            Kommunledningen hänvisade till att exempelvis Danderyd och Staffanstorp
            har många privata byggare, för att kunna bevisa att det nästan
            bara är privata värdar som bygger. Men i de två kommunerna finns
            det inget allmännyttigt bolag. Det finns alltså inget kommunalt
            bolag som skulle kunna bygga. Det är häpnadsväckande att ett kommunalråd
            deltar i den typen av vilseledande information till väljarna,
            som det i så fall är. Är ministern nöjd med bilden av regeringspartiernas
            bostadspolitik som Luleborna har fått den här våren?
          </note>
          <note>
            Om vi går vidare till det som hände i Gävle och debatten om alla
            utförsäljningar där finns det en rad felaktigheter kring hur begreppet
            affärsmässighet i lagstiftningen används. Det står i lagen att
            de kommunala bostadsbolagen måste vara affärsmässiga i dag. Våra
            kommunpolitiker använder nu det på olika sätt. De säger till exempel
            att det skulle vara affärsmässigt att sälja ut ett bestånd för
            att kunna fastställa värden på sina fastigheter, att det skulle
            vara affärsmässigt att göra det ena eller det andra. Men det är
            inte vad lagstiftningen innebär.
          </note>
          <note>
            Det allmännyttiga ansvaret står fortfarande över det affärsmässiga.
            Bolagen har alltså fortfarande betydande socialt ansvar för att
            ta fram hem till kommunens invånare. Dessutom rör det sig om affärsmässiga
            principer och inte affärsmässiga grunder, som det står i andra
            delar av kommunallagen.
          </note>
          <note>
            Många av regeringspartiernas politiker har någon sorts kvartalskapitalism
            för ögonen när de ska tolka ordet affärsmässighet. De gömmer sig
            bakom en felaktig tolkning av lagstiftningen för att rättfärdiga
            sina egna utförsäljningar. Det tycker jag är ganska oärligt.
          </note>
          <note>
            Är ministern redo att tydliggöra lagstiftningen för kommunpolitikerna
            hur affärsmässigheten ska tolkas? Att det är affärsmässigt innebär
            alltså inte att det per definition är bättre att sälja ut sina
            tillgångar än att lånefinansiera sina investeringar. Affärsmässighet
            kan inte rättfärdiga utförsäljningar för att man ska ta reda på
            till exempel marknadsvärdet på kommunens fastigheter.
          </note>
          <note>
            Avser ministern att tydliggöra vad affärsmässighet betyder?
          </note>
          <note type="speaker">
            Anf. 154 Statsrådet MEHMET KAPLAN (MP):
          </note>
          <note>
            Fru talman! Tack, Nooshi Dadgostar, för uppföljningsfrågorna!
          </note>
          <note>
            Till att börja med handlar det egentligen inte så mycket om mod
            eller icke-mod när det gäller att bedöma vad olika kommuner, 290
            till antalet, företar sig i fråga om bostadsförsörjningsansvaret.
            Det gäller att stödja de kommuner som behöver stöd. Och det är
            väldigt många i dag.
          </note>
          <note>
            Regeringen har lagt upp ett ambitiöst program för att det totala
            antalet hyresrätter ska öka. För det har vi aviserat en betydande
            och viktig pott i den kommande budgeten. Jag är väldigt glad över
            det. Det görs tack vare en rödgrön regering, en samarbetsregering.
            Det blir svårt att jämföra med vad man har satsat på de senaste
            åtta åren när det gäller bostadsbyggande, framför allt hyresrätter
            som är grundfrågan i diskussionen.
          </note>
          <note>
            Det är också viktigt att nämna att regelförenklingsarbetet kommer
            att fortsätta. Regelförenklingar är oerhört viktiga för att fler
            hyresrätter ska byggas.
          </note>
          <note>
            Det behövs dock även bostadsrätter. Det behövs villor och radhus.
            Alla typer av bostäder behövs. Därför är jag glad över att majoriteter
            som den i Stockholm men även i Göteborg och Malmö, där våra båda
            partier ingår i styret, försöker hitta konstruktiva vägar framåt.
            Man ser till att upplåta mark på ett sådant sätt att det blir
            fler hyresrätter men också så att bostadsrätterna, som också efterfrågas,
            villorna och radhusen kan bli fler.
          </note>
          <note>
            När det gäller det lagtekniska var det en, i mitt tycke, olycklig
            ingång på området när den nya lagen om allmännyttiga kommunala
            bostadsaktiebolag infördes 2011. Man hänvisade till tvingande
            direktiv och gjorde en maximalistisk syn på vad som behövde genomföras.
            Men de kommunala fastighetsbolagen och deras samarbetsorganisation
            Sveriges allmännyttiga bostadsföretag, som vi har mycket bra och
            nära kontakt med, gav signaler om att de jobbar utifrån det uppdrag
            de har. De kommuner som har ett smart och konstruktivt sätt att
            jobba på lyckas faktiskt uppnå det som kan förväntas av dem.
          </note>
          <note>
            Det som är viktigt är den politiska styrningen. Vi ser hur stor
            skillnad det kan bli. Efter åtta år med borgerlig majoritet i
            den här staden, Stockholms kommun, nådde utförsäljningar en nivå
            där man till slut fick vidta drastiska åtgärder. I dag är det
            en rödgrönrosa majoritet, i vilken Vänsterpartiet och Miljöpartiet
            ingår, som har kunnat sadla om och försöker hitta vägar framåt,
            med befintlig lagstiftning. Hittills har jag inte träffat på att
            det skulle vara ett hinder för dem att jobba med allmännyttan,
            de kommunala fastighetsbolagen.
          </note>
          <note>
            I fråga om de norrländska situationerna – det är inte bara i
            Luleå; liknande situation har uppstått i Skellefteå där man dessutom
            har genomfört detta – kommer det här att bedömas av medborgarna
            under de närmaste tre åren. Jag vet att det styrande, stora partiet
            i Luleå har i princip egen majoritet. Men om det är som Nooshi
            Dadgostar säger, att det finns ett folkligt missnöje med det som
            händer , vilket vi kommer att se effekterna av de kommande tre
            åren, kommer det att återspeglas i valresultatet.
          </note>
          <note>
            För min del handlar det om att se till att det finns blandade
            upplåtelseformer.
          </note>
          <note type="speaker">
            Anf. 155 NOOSHI DADGOSTAR (V):
          </note>
          <note>
            Fru talman! Jag tackar för det svaret.
          </note>
          <note>
            Jag tror inte att det skapar särskilt mycket hopp och framtidstro
            att bara säga: Vi gör en massa dåliga saker nu, och sedan får
            vi se vad som händer om tre år. Nu säljer vi ut en massa här i
            Stockholm, Luleå och andra kommuner – förra mandatperioden var
            det mycket som såldes ut – och sedan får vi se hur man väljer
            att rösta.
          </note>
          <note>
            Jag tycker inte att det är så man arbetar fram politik som ska
            skapas utifrån människor.
          </note>
          <note>
            Problemet med affärsmässigheten i lagstiftningen är att den tolkas
            strikt och att juridiken används som argument för att sälja ut.
            Ingen vågar stå för det politiskt utan säger att det är tolkningen
            av begreppet i lagstiftningen som gör att man i till exempel Luleå
            säger att allmännyttan är så stor att man måste sälja ut, eftersom
            allt annat inte vore affärsmässigt.
          </note>
          <note>
            Jag menar att det är felaktigt. Allmännyttan kan mycket väl äga
            en stor andel av hyresrätterna i en kommun. Det kan tvärtom vara
            direkt felaktigt att sälja ut , eftersom kommuninvånarna tjänar
            mycket pengar på den gemensamma tillgången.
          </note>
          <note>
            Det är fullt möjligt att till exempel korsfinansiera mellan olika
            bestånd i ett kommunalt bolag. På vissa håll menar man att det
            inte är juridiskt möjligt. Det måste bostadsministern uppmärksamma.
          </note>
          <note>
            Jag tror att allmännyttan är framtiden. Och jag tror att regeringen
            kan göra det till sitt politiska projekt att skapa en större allmännytta
            som är med och påverkar samhällsutvecklingen och har medborgarna
            i fokus. Då måste det vara andra kommuner, inte det som händer
            just nu i Luleå och i Skellefteå, som får stå som exempel på detta.
          </note>
          <note>
            Tack för en god debatt!
          </note>
          <note type="speaker">
            Anf. 156 Statsrådet MEHMET KAPLAN (MP):
          </note>
          <note>
            Fru talman! Tack så mycket, Nooshi Dadgostar, för debatten! Jag
            är glad över att det finns riksdagsledamöter som verkligen tar
            sitt uppdrag på allvar när det gäller att försöka se olika delar
            av bostadsmarknaden och de boende. Ibland känns det nästan som
            att vi i övriga fall debatterar marknadens väl och ve när det
            gäller bostadsbyggande. Här handlar det i grunden om en känsla
            för framför allt de boende. Detta tycker jag är någonting som
            Nooshi Dadgostar gör med den äran.
          </note>
          <note>
            Min roll som statsråd är varken att klandra eller att försvara
            våra 290 kommuner. Luleå har tagit ett beslut utifrån vad man
            anser är bäst för sina kommuninvånare. Det är verkligen inte så
            att jag tycker att man ska vänta och se. Beslutet är taget, och
            kommunen är den som de facto har ett bostadsförsörjningsansvar.
            Det är kommunen som kommer att behöva stå till svars inför sina
            kommunmedborgare om den teori som man har kommer på skam – teorin
            handlar om att man vill locka till sig fler bostadsbyggare i Luleå,
            som ska gör a det möjligt att växla upp bostadsbyggandet i staden.
            Då har man haft en teori som inte har fallit väl ut, och då kommer
            Nooshi Dadgostar att få rätt.
          </note>
          <note>
            Jag tror att den kommunföreträdare som inte har gjort sin hemläxa
            in ­ om det här området kommer att straffas hårt av sina kommunmedborgare.
            Därför tror jag också att de verkligen försöker ha bra underlag
            för att kunna hantera det ansvar som åligger dem och oss som regering.
            Det handlar om att unga, studenter och nyanlända ska ha någonstans
            att bo. Men det handlar också om att se till att ha långsiktighet
            i bostadspolitiken.
          </note>
          <note>
            Tack för frågan!
          </note>
          <note>
            Överläggningen var härmed avslutad.
          </note>
          <note>
            § 28 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 17 juni
          </note>
          <note>
            2014/15:711 Brister i sjukförsäkringens prövningstider
          </note>
          <note>
            av Lotta Finstorp (M)
          </note>
          <note>
            till socialförsäkringsminister Annika Strandhäll (S)
          </note>
          <note>
            2014/15:712 Förbättring av Kemikalieinspektionen
          </note>
          <note>
            av Sten Bergheden (M)
          </note>
          <note>
            till klimat- och miljöminister Åsa Romson (MP)
          </note>
          <note>
            2014/15:713 Kostnaderna för vattendirektivet
          </note>
          <note>
            av Sten Bergheden (M)
          </note>
          <note>
            till klimat- och miljöminister Åsa Romson (MP)
          </note>
          <note>
            2014/15:714 Bristen på bostäder för studenter
          </note>
          <note>
            av Ola Johansson (C)
          </note>
          <note>
            till statsrådet Mehmet Kaplan (MP)
          </note>
          <note>
            2014/15:715 Öppna data
          </note>
          <note>
            av Erik Ottoson (M)
          </note>
          <note>
            till statsrådet Mehmet Kaplan (MP)
          </note>
          <note>
            2014/15:716 Levande kust och skärgård
          </note>
          <note>
            av Lars Tysklind (FP)
          </note>
          <note>
            till statsrådet Sven-Erik Bucht (S)
          </note>
          <note>
            2014/15:717 Överenskommelse om minimimått på havskräfta
          </note>
          <note>
            av Lars Tysklind (FP)
          </note>
          <note>
            till statsrådet Sven-Erik Bucht (S)
          </note>
          <note>
            2014/15:718 Gotlandstrafiken och en grönare sjöfart
          </note>
          <note>
            av Emma Wallrup (V)
          </note>
          <note>
            till statsrådet Anna Johansson (S)
          </note>
          <note>
            den 18 juni
          </note>
          <note>
            2014/15:719 Alkoholsmuggling
          </note>
          <note>
            av Johan Hedin (C)
          </note>
          <note>
            till statsrådet Anders Ygeman (S)
          </note>
          <note>
            § 29 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 17 juni
          </note>
          <note>
            2014/15:668 Utredning om kraven för att förena kontaktförbud
            med fotboja
          </note>
          <note>
            av Pia Hallström (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2014/15:669 Regionala skillnader i kontaktförbud
          </note>
          <note>
            av Pia Hallström (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2014/15:670 Lokala poliser
          </note>
          <note>
            av Ellen Juntti (M)
          </note>
          <note>
            till statsrådet Anders Ygeman (S)
          </note>
          <note>
            2014/15:671 Alternativ till läx-RUT
          </note>
          <note>
            av Anette Åkesson (M)
          </note>
          <note>
            till finansminister Magdalena Andersson (S)
          </note>
          <note>
            2014/15:672 Pensionärers faktiska skattenivå
          </note>
          <note>
            av Anette Åkesson (M)
          </note>
          <note>
            till finansminister Magdalena Andersson (S)
          </note>
          <note>
            2014/15:673 Barnarbete i Indien
          </note>
          <note>
            av Amineh Kakabaveh (V)
          </note>
          <note>
            till utrikesminister Margot Wallström (S)
          </note>
          <note>
            2014/15:674 Hur kvalitetspengarna fördelas och följs upp
          </note>
          <note>
            av Betty Malmberg (M)
          </note>
          <note>
            till statsrådet Helene Hellmark Knutsson (S)
          </note>
          <note>
            2014/15:675 Breddad rekrytering till högskolan
          </note>
          <note>
            av Torbjörn Björlund (V)
          </note>
          <note>
            till statsrådet Helene Hellmark Knutsson (S)
          </note>
          <note>
            2014/15:676 Kunskapscentrum om patientsäkerhet
          </note>
          <note>
            av Jan Lindholm (MP)
          </note>
          <note>
            till statsrådet Gabriel Wikström (S)
          </note>
          <note>
            2014/15:677 Konkurrenskraften i Sveriges skatteavtal
          </note>
          <note>
            av Olle Felten (SD)
          </note>
          <note>
            till finansminister Magdalena Andersson (S)
          </note>
          <note>
            2014/15:678 Grön omställning
          </note>
          <note>
            av Lotta Finstorp (M)
          </note>
          <note>
            till statsrådet Kristina Persson (S)
          </note>
          <note>
            2014/15:679 Framtidens arbetsgivaravgifter
          </note>
          <note>
            av Olof Lavesson (M)
          </note>
          <note>
            till statsrådet Kristina Persson (S)
          </note>
          <note>
            2014/15:680 Konsekvenserna för landsbygden av höjd bensinskatt
          </note>
          <note>
            av Helena Bouveng (M)
          </note>
          <note>
            till finansminister Magdalena Andersson (S)
          </note>
          <note>
            2014/15:681 Rovdjurshandläggarnas kompetens i jaktfrågor
          </note>
          <note>
            av Ulf Berg (M)
          </note>
          <note>
            till statsrådet Sven-Erik Bucht (S)
          </note>
          <note>
            2014/15:682 Omedelbart offentliggörande av rovdjursangrepp
          </note>
          <note>
            av Sten Bergheden (M)
          </note>
          <note>
            till statsrådet Sven-Erik Bucht (S)
          </note>
          <note>
            2014/15:683 Regelförenklingar för djurhållning
          </note>
          <note>
            av Maria Malmer Stenergard (M)
          </note>
          <note>
            till statsrådet Sven-Erik Bucht (S)
          </note>
          <note>
            2014/15:684 Sveriges syn på demokrati i Burma
          </note>
          <note>
            av Roger Haddad (FP)
          </note>
          <note>
            till utrikesminister Margot Wallström (S)
          </note>
          <note>
            2014/15:685 Krav på djurskydd vid offentlig upphandling
          </note>
          <note>
            av Åsa Coenraads (M)
          </note>
          <note>
            till statsrådet Ardalan Shekarabi (S)
          </note>
          <note>
            2014/15:686 Trafiksituationen vid Ystad hamn
          </note>
          <note>
            av Boriana Åberg (M)
          </note>
          <note>
            till statsrådet Anna Johansson (S)
          </note>
          <note>
            2014/15:687 Bestämmelserna om tilläggsbelopp
          </note>
          <note>
            av Betty Malmberg (M)
          </note>
          <note>
            till utbildningsminister Gustav Fridolin (MP)
          </note>
          <note>
            2014/15:688 Biltåg
          </note>
          <note>
            av Kent Härstedt (S)
          </note>
          <note>
            till statsrådet Anna Johansson (S)
          </note>
          <note>
            2014/15:689 Återinförande av förköpslagen
          </note>
          <note>
            av Kent Härstedt (S)
          </note>
          <note>
            till statsrådet Mehmet Kaplan (MP)
          </note>
          <note>
            den 19 juni
          </note>
          <note>
            2014/15:690 Kemikalieinspektionens handlingsplan
          </note>
          <note>
            av Betty Malmberg (M)
          </note>
          <note>
            till klimat- och miljöminister Åsa Romson (MP)
          </note>
          <note>
            § 30 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 17 juni
          </note>
          <note>
            2014/15:626 Kortbedrägerier
          </note>
          <note>
            av Ulla Andersson (V)
          </note>
          <note>
            till statsrådet Per Bolund (MP)
          </note>
          <note>
            2014/15:631 Utvecklingen i Turkiet
          </note>
          <note>
            av Désirée Pethrus (KD)
          </note>
          <note>
            till utrikesminister Margot Wallström (S)
          </note>
          <note>
            2014/15:634 Extra pappamånad vid assisterad befruktning av ensamstående
          </note>
          <note>
            av Mikael Eskilandersson (SD)
          </note>
          <note>
            till socialförsäkringsminister Annika Strandhäll (S)
          </note>
          <note>
            2014/15:637 Lönekartläggning i Försvarsmakten
          </note>
          <note>
            av Stig Henriksson (V)
          </note>
          <note>
            till försvarsminister Peter Hultqvist (S)
          </note>
          <note>
            2014/15:640 Bistånd till Bangladesh
          </note>
          <note>
            av Markus Wiechel (SD)
          </note>
          <note>
            till statsrådet Isabella Lövin (MP)
          </note>
          <note>
            2014/15:644 Skyddet av Ojnareskogen och Bästeträsk
          </note>
          <note>
            av Jens Holm (V)
          </note>
          <note>
            till klimat- och miljöminister Åsa Romson (MP)
          </note>
          <note>
            2014/15:643 Sveriges engagemang i Tunisien
          </note>
          <note>
            av Sofia Damm (KD)
          </note>
          <note>
            till utrikesminister Margot Wallström (S)
          </note>
          <note>
            2014/15:647 Beskattning i ROT- och RUT-sektorerna
          </note>
          <note>
            av Maria Malmer Stenergard (M)
          </note>
          <note>
            till finansminister Magdalena Andersson (S)
          </note>
          <note>
            2014/15:648 Uppsägningen av filmavtalet
          </note>
          <note>
            av Cecilia Magnusson (M)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            den 18 juni
          </note>
          <note>
            2014/15:639 Följerätten och bild- och formkonstnärers ersättningar
          </note>
          <note>
            av Rossana Dinamarca (V)
          </note>
          <note>
            till justitie- och migrationsminister Morgan Johansson (S)
          </note>
          <note>
            § 31 Kammaren åtskildes kl. 18.42.
          </note>
          <note>
            Förhandlingarna leddes
          </note>
          <note>
            av andre vice talmannen från sammanträdets början till och med
            § 15 anf. 43 (delvis),
          </note>
          <note>
            av tredje vice talmannen därefter till och med § 19 anf. 80 (delvis),
          </note>
          <note>
            av andre vice talmannen därefter till och med § 24 anf. 124 (delvis)
            och
          </note>
          <note>
            av tredje vice talmannen dä refter till sammanträdets slut.
          </note>
          <note>
            Vid protokollet
          </note>
          <note>
            ANDERS NORIN
          </note>
          <note>
            /Eva-Lena Ekman
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Avsägelse
          </note>
          <note>
            § 3 Anmälan om återtagande av plats i riksdagen
          </note>
          <note>
            § 4 Anmälan om ersättare
          </note>
          <note>
            § 5 Anmälan om kompletteringsval
          </note>
          <note>
            § 6 Anmälan om gruppledare för partigrupp
          </note>
          <note>
            § 7 Anmälan om fördröjda svar på interpellationer
          </note>
          <note>
            § 8 Anmälan om faktapromemoria
          </note>
          <note>
            § 9 Svar på interpellation 2014/15:680 om en ny avfallsutredning
          </note>
          <note>
            Anf. 1 Klimat- och miljöminister ÅSA ROMSON (MP)
          </note>
          <note>
            Anf. 2 OLA JOHANSSON (C)
          </note>
          <note>
            Anf. 3 Klimat- och miljöminister ÅSA ROMSON (MP)
          </note>
          <note>
            Anf. 4 OLA JOHANSSON (C)
          </note>
          <note>
            Anf. 5 Klimat- och miljöminister ÅSA ROMSON (MP)
          </note>
          <note>
            Anf. 6 OLA JOHANSSON (C)
          </note>
          <note>
            Anf. 7 Klimat- och miljöminister ÅSA ROMSON (MP)
          </note>
          <note>
            § 10 Svar på interpellation 2014/15:665 om skyddad skog
          </note>
          <note>
            Anf. 8 Klimat- och miljöminister ÅSA ROMSON (MP)
          </note>
          <note>
            Anf. 9 ANDERS FORSBERG (SD)
          </note>
          <note>
            Anf. 10 Klimat- och miljöminister ÅSA ROMSON (MP)
          </note>
          <note>
            Anf. 11 ANDERS FORSBERG (SD)
          </note>
          <note>
            Anf. 12 Klimat- och miljöminister ÅSA ROMSON (MP)
          </note>
          <note>
            Anf. 13 ANDERS FORSBERG (SD)
          </note>
          <note>
            Anf. 14 Klimat- och miljöminister ÅSA ROMSON (MP)
          </note>
          <note>
            § 11 Svar på interpellation 2014/15:681 om stöd till de småskaliga
            vattenkraftverken i Sverige
          </note>
          <note>
            Anf. 15 Klimat- och miljöminister ÅSA ROMSON (MP)
          </note>
          <note>
            Anf. 16 STEN BERGHEDEN (M)
          </note>
          <note>
            Anf. 17 Klimat- och miljöminister ÅSA ROMSON (MP)
          </note>
          <note>
            Anf. 18 STEN BERGHEDEN (M)
          </note>
          <note>
            Anf. 19 Klimat- och miljöminister ÅSA ROMSON (MP)
          </note>
          <note>
            Anf. 20 STEN BERGHEDEN (M)
          </note>
          <note>
            Anf. 21 Klimat- och miljöminister ÅSA ROMSON (MP)
          </note>
          <note>
            § 12 Svar på interpellation 2014/15:682 om bekämpning av översvämningsmygg
          </note>
          <note>
            Anf. 22 Klimat- och miljöminister ÅSA ROMSON (MP)
          </note>
          <note>
            Anf. 23 MARGARETA B KJELLIN (M)
          </note>
          <note>
            Anf. 24 Klimat- och miljöminister ÅSA ROMSON (MP)
          </note>
          <note>
            Anf. 25 MARGARETA B KJELLIN (M)
          </note>
          <note>
            Anf. 26 Klimat- och miljöminister ÅSA ROMSON (MP)
          </note>
          <note>
            Anf. 27 MARGARETA B KJELLIN (M)
          </note>
          <note>
            Anf. 28 Klimat- och miljöminister ÅSA ROMSON (MP)
          </note>
          <note>
            § 13 Svar på interpellation 2014/15:686 om analysgrupper och
            framtidens välfärd
          </note>
          <note>
            Anf. 29 Statsrådet KRISTINA PERSSON (S)
          </note>
          <note>
            Anf. 30 TINA GHASEMI (M)
          </note>
          <note>
            Anf. 31 Statsrådet KRISTINA PERSSON (S)
          </note>
          <note>
            Anf. 32 TINA GHASEMI (M)
          </note>
          <note>
            Anf. 33 Statsrådet KRISTINA PERSSON (S)
          </note>
          <note>
            Anf. 34 TINA GHASEMI (M)
          </note>
          <note>
            Anf. 35 Statsrådet KRISTINA PERSSON (S)
          </note>
          <note>
            § 14 Svar på interpellation 2014/15:615 om tak för hemtjänstavgifter
          </note>
          <note>
            Anf. 36 Statsrådet ÅSA REGNÉR (S)
          </note>
          <note>
            Anf. 37 JEFF AHL (SD)
          </note>
          <note>
            Anf. 38 Statsrådet ÅSA REGNÉR (S)
          </note>
          <note>
            Anf. 39 JEFF AHL (SD)
          </note>
          <note>
            Anf. 40 Statsrådet ÅSA REGNÉR (S)
          </note>
          <note>
            Anf. 41 JEFF AHL (SD)
          </note>
          <note>
            Anf. 42 Statsrådet ÅSA REGNÉR (S)
          </note>
          <note>
            § 15 Svar på interpellation 2014/15:633 om könssegregeringen
            i samhället
          </note>
          <note>
            Anf. 43 Statsrådet ÅSA REGNÉR (S)
          </note>
          <note>
            Anf. 44 MIKAEL ESKILANDERSSON (SD)
          </note>
          <note>
            Anf. 45 Statsrådet ÅSA REGNÉR (S)
          </note>
          <note>
            Anf. 46 MIKAEL ESKILANDERSSON (SD)
          </note>
          <note>
            Anf. 47 Statsrådet ÅSA REGNÉR (S)
          </note>
          <note>
            Anf. 48 MIKAEL ESKILANDERSSON (SD)
          </note>
          <note>
            Anf. 49 Statsrådet ÅSA REGNÉR (S)
          </note>
          <note>
            § 16 Svar på interpellation 2014/15:537 om regeringens ekonomiska
            politik
          </note>
          <note>
            Anf. 50 Finansminister MAGDALENA ANDERSSON (S)
          </note>
          <note>
            Anf. 51 NIKLAS WYKMAN (M)
          </note>
          <note>
            Anf. 52 Finansminister MAGDALENA ANDERSSON (S)
          </note>
          <note>
            Anf. 53 NIKLAS WYKMAN (M)
          </note>
          <note>
            Anf. 54 SARA KARLSSON (S)
          </note>
          <note>
            Anf. 55 FREDRIK SCHULTE (M)
          </note>
          <note>
            Anf. 56 Finansminister MAGDALENA ANDERSSON (S)
          </note>
          <note>
            Anf. 57 NIKLAS WYKMAN (M)
          </note>
          <note>
            Anf. 58 SARA KARLSSON (S)
          </note>
          <note>
            Anf. 59 FREDRIK SCHULTE (M)
          </note>
          <note>
            Anf. 60 Finansminister MAGDALENA ANDERSSON (S)
          </note>
          <note>
            § 17 Svar på interpellationerna 2014/15:556 och 671 om överskottsmålet
          </note>
          <note>
            Anf. 61 Finansminister MAGDALENA ANDERSSON (S)
          </note>
          <note>
            Anf. 62 NIKLAS WYKMAN (M)
          </note>
          <note>
            Anf. 63 FREDRIK SCHULTE (M)
          </note>
          <note>
            Anf. 64 Finansminister MAGDALENA ANDERSSON (S)
          </note>
          <note>
            Anf. 65 NIKLAS WYKMAN (M)
          </note>
          <note>
            Anf. 66 FREDRIK SCHULTE (M)
          </note>
          <note>
            Anf. 67 Finansminister MAGDALENA ANDERSSON (S)
          </note>
          <note>
            Anf. 68 NIKLAS WYKMAN (M)
          </note>
          <note>
            Anf. 69 FREDRIK SCHULTE (M)
          </note>
          <note>
            Anf. 70 Finansminister MAGDALENA ANDERSSON (S)
          </note>
          <note>
            § 18 Svar på interpellation 2014/15:579 om kontrollstation för
            koldioxidskatten avseende jord- och skogsbruket
          </note>
          <note>
            Anf. 71 Finansminister MAGDALENA ANDERSSON (S)
          </note>
          <note>
            § 19 Svar på interpellationerna 2014/15:588 och 599 om bensin-
            och dieselprisets nivå
          </note>
          <note>
            Anf. 72 Finansminister MAGDALENA ANDERSSON (S)
          </note>
          <note>
            Anf. 73 JAN ERICSON (M)
          </note>
          <note>
            Anf. 74 NIKLAS WYKMAN (M)
          </note>
          <note>
            Anf. 75 SARA KARLSSON (S)
          </note>
          <note>
            Anf. 76 ANDERS FORSBERG (SD)
          </note>
          <note>
            Anf. 77 TREDJE VICE TALMANNEN
          </note>
          <note>
            Anf. 78 FREDRIK SCHULTE (M)
          </note>
          <note>
            Anf. 79 Finansminister MAGDALENA ANDERSSON (S)
          </note>
          <note>
            Anf. 80 JAN ERICSON (M)
          </note>
          <note>
            Anf. 81 NIKLAS WYKMAN (M)
          </note>
          <note>
            Anf. 82 SARA KARLSSON (S)
          </note>
          <note>
            Anf. 83 ANDERS FORSBERG (SD)
          </note>
          <note>
            Anf. 84 FREDRIK SCHULTE (M)
          </note>
          <note>
            Anf. 85 Finansminister MAGDALENA ANDERSSON (S)
          </note>
          <note>
            Anf. 86 JAN ERICSON (M)
          </note>
          <note>
            Anf. 87 NIKLAS WYKMAN (M)
          </note>
          <note>
            Anf. 88 Finansminister MAGDALENA ANDERSSON (S)
          </note>
          <note>
            § 20 Svar på interpellation 2014/15:589 om regeringens straffbeskattning
            av unga anställda
          </note>
          <note>
            Anf. 89 Finansminister MAGDALENA ANDERSSON (S)
          </note>
          <note>
            Anf. 90 LARS HJÄLMERED (M)
          </note>
          <note>
            Anf. 91 JAN ERICSON (M)
          </note>
          <note>
            Anf. 92 Finansminister MAGDALENA ANDERSSON (S)
          </note>
          <note>
            Anf. 93 LARS HJÄLMERED (M)
          </note>
          <note>
            Anf. 94 JAN ERICSON (M)
          </note>
          <note>
            Anf. 95 FREDRIK SCHULTE (M)
          </note>
          <note>
            Anf. 96 Finansminister MAGDALENA ANDERSSON (S)
          </note>
          <note>
            Anf. 97 LARS HJÄLMERED (M)
          </note>
          <note>
            Anf. 98 FREDRIK SCHULTE (M)
          </note>
          <note>
            Anf. 99 Finansminister MAGDALENA ANDERSSON (S)
          </note>
          <note>
            § 21 Svar på interpellation 2014/15:596 om myndighetskritik av
            regeringens finanspolitik
          </note>
          <note>
            Anf. 100 Finansminister MAGDALENA ANDERSSON (S)
          </note>
          <note>
            Anf. 101 NIKLAS WYKMAN (M)
          </note>
          <note>
            Anf. 102 Finansminister MAGDALENA ANDERSSON (S)
          </note>
          <note>
            Anf. 103 NIKLAS WYKMAN (M)
          </note>
          <note>
            Anf. 104 FREDRIK SCHULTE (M)
          </note>
          <note>
            Anf. 105 Finansminister MAGDALENA ANDERSSON (S)
          </note>
          <note>
            Anf. 106 NIKLAS WYKMAN (M)
          </note>
          <note>
            Anf. 107 FREDRIK SCHULTE (M)
          </note>
          <note>
            Anf. 108 Finansminister MAGDALENA ANDERSSON (S)
          </note>
          <note>
            § 22 Svar på interpellation 2014/15:603 om EU-skatt på finansiella
            transaktioner
          </note>
          <note>
            Anf. 109 Finansminister MAGDALENA ANDERSSON (S)
          </note>
          <note>
            Anf. 110 FREDRIK SCHULTE (M)
          </note>
          <note>
            Anf. 111 Finansminister MAGDALENA ANDERSSON (S)
          </note>
          <note>
            Anf. 112 FREDRIK SCHULTE (M)
          </note>
          <note>
            Anf. 113 Finansminister MAGDALENA ANDERSSON (S)
          </note>
          <note>
            Anf. 114 FREDRIK SCHULTE (M)
          </note>
          <note>
            Anf. 115 Finansminister MAGDALENA ANDERSSON (S)
          </note>
          <note>
            § 23 Svar på interpellation 2014/15:613 om höjningen av a-kassans
            tak
          </note>
          <note>
            Anf. 116 Finansminister MAGDALENA ANDERSSON (S)
          </note>
          <note>
            Anf. 117 FREDRIK SCHULTE (M)
          </note>
          <note>
            Anf. 118 Finansminister MAGDALENA ANDERSSON (S)
          </note>
          <note>
            Anf. 119 FREDRIK SCHULTE (M)
          </note>
          <note>
            Anf. 120 Finansminister MAGDALENA ANDERSSON (S)
          </note>
          <note>
            Anf. 121 FREDRIK SCHULTE (M)
          </note>
          <note>
            Anf. 122 Finansminister MAGDALENA ANDERSSON (S)
          </note>
          <note>
            § 24 Svar på interpellationerna 2014/15:635 och 657 om regeringens
            arbete mot islamistisk extremism
          </note>
          <note>
            Anf. 123 Statsrådet ANDERS YGEMAN (S)
          </note>
          <note>
            Anf. 124 ROGER HADDAD (FP)
          </note>
          <note>
            Anf. 125 MARKUS WIECHEL (SD)
          </note>
          <note>
            Anf. 126 Statsrådet ANDERS YGEMAN (S)
          </note>
          <note>
            Anf. 127 ROGER HADDAD (FP)
          </note>
          <note>
            Anf. 128 MARKUS WIECHEL (SD)
          </note>
          <note>
            Anf. 129 Statsrådet ANDERS YGEMAN (S)
          </note>
          <note>
            Anf. 130 ROGER HADDAD (FP)
          </note>
          <note>
            Anf. 131 MARKUS WIECHEL (SD)
          </note>
          <note>
            Anf. 132 Statsrådet ANDERS YGEMAN (S)
          </note>
          <note>
            § 25 Svar på interpellationerna 2014/15:617 och 618 om Jordbruksverkets
            nya regler för stöd till bredbandsutbyggnad
          </note>
          <note>
            Anf. 133 Statsrådet MEHMET KAPLAN (MP)
          </note>
          <note>
            Anf. 134 ANDERS AHLGREN (C)
          </note>
          <note>
            Anf. 135 DANIEL BÄCKSTRÖM (C)
          </note>
          <note>
            Anf. 136 Statsrådet MEHMET KAPLAN (MP)
          </note>
          <note>
            Anf. 137 ANDERS AHLGREN (C)
          </note>
          <note>
            Anf. 138 DANIEL BÄCKSTRÖM (C)
          </note>
          <note>
            Anf. 139 Statsrådet MEHMET KAPLAN (MP)
          </note>
          <note>
            Anf. 140 ANDERS AHLGREN (C)
          </note>
          <note>
            Anf. 141 DANIEL BÄCKSTRÖM (C)
          </note>
          <note>
            Anf. 142 Statsrådet MEHMET KAPLAN (MP)
          </note>
          <note>
            § 26 Svar på interpellation 2014/15:644 om teckenspråkstolkning
            via bildtelefon
          </note>
          <note>
            Anf. 143 Statsrådet MEHMET KAPLAN (MP)
          </note>
          <note>
            Anf. 144 LARS-AXEL NORDELL (KD)
          </note>
          <note>
            Anf. 145 Statsrådet MEHMET KAPLAN (MP)
          </note>
          <note>
            Anf. 146 LARS-AXEL NORDELL (KD)
          </note>
          <note>
            Anf. 147 Statsrådet MEHMET KAPLAN (MP)
          </note>
          <note>
            Anf. 148 LARS-AXEL NORDELL (KD)
          </note>
          <note>
            Anf. 149 Statsrådet MEHMET KAPLAN (MP)
          </note>
          <note>
            § 27 Svar på interpellation 2014/15:692 om utförsäljningar av
            allmännyttan
          </note>
          <note>
            Anf. 150 Statsrådet MEHMET KAPLAN (MP)
          </note>
          <note>
            Anf. 151 NOOSHI DADGOSTAR (V)
          </note>
          <note>
            Anf. 152 Statsrådet MEHMET KAPLAN (MP)
          </note>
          <note>
            Anf. 153 NOOSHI DADGOSTAR (V)
          </note>
          <note>
            Anf. 154 Statsrådet MEHMET KAPLAN (MP)
          </note>
          <note>
            Anf. 155 NOOSHI DADGOSTAR (V)
          </note>
          <note>
            Anf. 156 Statsrådet MEHMET KAPLAN (MP)
          </note>
          <note>
            § 28 Anmälan om interpellationer
          </note>
          <note>
            § 29 Anmälan om frågor för skriftliga svar
          </note>
          <note>
            § 30 Anmälan om skriftliga svar på frågor
          </note>
          <note>
            § 31 Kammaren åtskildes kl. 18.42.
          </note>
          <note>
            Tryck: Elanders, Vällingby 2015
          </note>
        </div>
      </body>
    </text>
  </TEI>
</teiCorpus>
