<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201415</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201415</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201415--26</head>
          <docDate when="2014-11-25">2014-11-25</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollen för den 6 och 7 november justerades.
          </note>
          <note>
            § 2 Avsägelser
          </note>
          <note>
            Andre vice talmannen meddelade
          </note>
          <note>
            att Agneta Karlsson (S) avsagt sig uppdraget som ledamot i finansutskottet,
          </note>
          <note>
            att Jasenko Omanovic (S) avsagt sig uppdraget som ledamot i utrikesutskottet,
          </note>
          <note>
            att Ingela Nylund Watz (S) avsagt sig uppdragen som ledamot i
            trafikutskottet och som suppleant i finansutskottet samt
          </note>
          <note>
            att Krister Örnfjäder (S) avsagt sig uppdraget som suppleant
            i utrikesutskottet.
          </note>
          <note>
            Kammaren biföll dessa avsägelser.
          </note>
          <note>
            § 3 Anmälan om kompletteringsval
          </note>
          <note>
            Andre vice talmannen meddelade att Socialdemokraternas riksdagsgrupp
            anmält Ingela Nylund Watz som ledamot i finansutskottet, Krister
            Örnfjäder som ledamot i utrikesutskottet, Jasenko Omanovic som
            ledamot i trafikutskottet, Ingemar Nilsson som suppleant i finansutskottet
            och Serkan Köse som suppleant i utrikesutskottet.
          </note>
          <note>
            Andre vice talmannen förklarade valda till
          </note>
          <note>
            ledamot i finansutskottet
          </note>
          <note>
            Ingela Nylund Watz (S)
          </note>
          <note>
            ledamot i utrikesutskottet
          </note>
          <note>
            Krister Örnfjäder (S)
          </note>
          <note>
            ledamot i trafikutskottet
          </note>
          <note>
            Jasenko Omanovic (S)
          </note>
          <note>
            suppleant i finansutskottet
          </note>
          <note>
            Ingemar Nilsson (S)
          </note>
          <note>
            suppleant i utrikesutskottet
          </note>
          <note>
            Serkan Köse (S)
          </note>
          <note>
            § 4 Utökning av antalet suppleanter i utskott
          </note>
          <note>
            Valberedningen hade, enligt ett till kammaren inkommet protokollsutdrag,
            föreslagit att antalet suppleanter skulle utökas enligt följande:
          </note>
          <note>
            från 25 till 26 i konstitutionsutskottet
          </note>
          <note>
            från 25 till 26 i finansutskottet
          </note>
          <note>
            från 25 till 26 i justitieutskottet
          </note>
          <note>
            från 28 till 29 i utrikesutskottet
          </note>
          <note>
            från 26 till 28 i socialförsäkringsutskottet
          </note>
          <note>
            från 24 till 26 i kulturutskottet
          </note>
          <note>
            från 26 till 27 i utbildningsutskottet
          </note>
          <note>
            från 25 till 27 i trafikutskottet
          </note>
          <note>
            från 26 till 27 i miljö- och jordbruksutskottet
          </note>
          <note>
            från 25 till 26 i näringsutskottet
          </note>
          <note>
            från 27 till 28 i arbetsmarknadsutskottet
          </note>
          <note>
            Kammaren biföll valberedningens förslag.
          </note>
          <note>
            § 5 Val av extra suppleanter
          </note>
          <note>
            Val av extra suppleanter företogs.
          </note>
          <note>
            Kammaren valde i enlighet med valberedningens förslag till
          </note>
          <note>
            suppleant i konstitutionsutskottet
          </note>
          <note>
            Suzanne Svensson (S)
          </note>
          <note>
            suppleant i finansutskottet
          </note>
          <note>
            Björn Wiechel (S)
          </note>
          <note>
            suppleant i justitieutskottet
          </note>
          <note>
            Agneta Gille (S)
          </note>
          <note>
            suppleant i utrikesutskottet
          </note>
          <note>
            Shadiye Heydari (S)
          </note>
          <note>
            suppleanter i socialförsäkringsutskottet
          </note>
          <note>
            Tomas Eneroth (S)
          </note>
          <note>
            Johanna Jönsson (C)
          </note>
          <note>
            suppleanter i kulturutskottet
          </note>
          <note>
            Gunilla Svantorp (S)
          </note>
          <note>
            Anna- Caren Sätherberg (S)
          </note>
          <note>
            suppleant i utbildningsutskottet
          </note>
          <note>
            Ida Karkiainen (S)
          </note>
          <note>
            suppleanter i trafikutskottet
          </note>
          <note>
            Monica Green (S)
          </note>
          <note>
            Christer Engelhardt (S)
          </note>
          <note>
            suppleant i miljö- och jordbruksutskottet
          </note>
          <note>
            Magnus Manhammar (S)
          </note>
          <note>
            suppleant i näringsutskottet
          </note>
          <note>
            Matilda Ernkrans (S)
          </note>
          <note>
            suppleant i arbetsmarknadsutskottet
          </note>
          <note>
            Johanna Haraldsson (S)
          </note>
          <note>
            § 6 Anmälan om återkallelse av motioner
          </note>
          <note>
            Andre vice talmannen meddelade att talmannen avskrivit de av
            Saila Quicklund (M) och Eva Lohman (M) i skrivelse den 19 november
            återkallade motionerna 2014/15:2329 Mittuniversitetet och 2014/15:2331
            Lokalisering av statliga myndigheter och bolag.
          </note>
          <note>
            § 7 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2014/15:118
          </note>
          <note>
            Till riksdagen
          </note>
          <note>
            Interpellation 2014/15:118 Regionalt arbete för bättre integrationsinsatser
          </note>
          <note>
            av Roger Haddad (FP)
          </note>
          <note>
            Interpellationen kommer att besvaras den 2 december 2014.
          </note>
          <note>
            Skälet till dröjsmålet är redan inbokade engagemang.
          </note>
          <note>
            Stockholm den 19 november 2014
          </note>
          <note>
            Socialdepartementet
          </note>
          <note>
            Stefan Löfven (S)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditionschef
          </note>
          <note>
            Interpellation 2014/15:147
          </note>
          <note>
            Till riksdagen
          </note>
          <note>
            Interpellation 2014/15:147 Kommunala särkrav vid byggnation
          </note>
          <note>
            av Ewa Thalén Finné (M)
          </note>
          <note>
            Interpellationen kommer att besvaras den 18 december 2014.
          </note>
          <note>
            Skälet till dröjsmål är redan inbokade engagemang.
          </note>
          <note>
            Stockholm den 21 november 2014
          </note>
          <note>
            Socialdepartementet
          </note>
          <note>
            Mehmet Kaplan (MP)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditionschef
          </note>
          <note>
            Interpellation 2014/15:148
          </note>
          <note>
            Till riksdagen
          </note>
          <note>
            Interpellation 2014/15:148 Reglering av stöd för energieffektiviseringar
          </note>
          <note>
            av Ewa Thalén Finné (M)
          </note>
          <note>
            Interpellationen kommer att besvaras den 18 december 2014.
          </note>
          <note>
            Skälet till dröjsmålet är redan inbokade engagemang.
          </note>
          <note>
            Stockholm den 21 november 2014
          </note>
          <note>
            Socialdepartementet
          </note>
          <note>
            Mehmet Kaplan (MP)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditionschef
          </note>
          <note>
            § 8 Anmälan om faktapromemoria
          </note>
          <note>
            Andre vice talmannen anmälde att följande faktapromemoria om
            förslag från Europeiska kommissionen hade kommit in och överlämnats
            till utskott:
          </note>
          <note>
            2014/ 15:FPM 11 Meddelande om europeiska gassystemets förmåga
            att klara försörjningsavbrott KOM(2014) 654 till näringsutskottet
          </note>
          <note>
            § 9 Anmälan om granskningsrapport
          </note>
          <note>
            Andre vice talmannen anmälde att följande granskningsrapport
            hade kommit in från Riksrevisionen:
          </note>
          <note>
            RiR 2014:23 Informationssäkerheten i den civila statsförvaltningen
          </note>
          <note>
            § 10 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Utrikesutskottets betänkanden
          </note>
          <note>
            2014/ 15:UU 5 Associeringsavtal mellan Europeiska unionen, Europeiska
            atomenergigemenskapen och deras medlemsstater, å ena sidan, och
            Georgien, å andra sidan
          </note>
          <note>
            2014/ 15:UU 6 Associeringsavtal mellan Europeiska unionen, Europeiska
            atomenergigemenskapen och deras medlemsstater, å ena sidan, och
            Republiken Moldavien, å andra sidan
          </note>
          <note>
            2014/ 15:UU 7 Associeringsavtal mellan Europeiska unionen, Europeiska
            atomenergigemenskapen och deras medlemsstater, å ena sidan, och
            Ukraina, å andra sidan
          </note>
          <note>
            Konstitutionsutskottets betänkande
          </note>
          <note>
            2014/ 15:KU 2 Proportionell fördelning av mandat och förhandsanmälan
            av partier i val (vilande grundlagsbeslut, m.m.)
          </note>
          <note>
            Civilutskottets betänkanden
          </note>
          <note>
            2014/ 15:CU 4 Ett stärkt konsumentskydd vid automatisk avtalsförlängning
          </note>
          <note>
            2014/ 15:CU 5 Lagvalsregler på civilrättens område – Rom I- och
            Rom II-förordningarna
          </note>
          <note>
            Justitieutskottets betänkanden
          </note>
          <note>
            2014/ 15:JuU 2 Hemliga tvångsmedel mot allvarliga brott
          </note>
          <note>
            2014/ 15:JuU 3 Utökade befogenheter för civilanställda inom Polismyndigheten
            och Ekobrottsmyndigheten
          </note>
          <note>
            Trafikutskottets betänkanden
          </note>
          <note>
            2014/ 15:TU 2 Sanktionsavgift för överträdelse av cabotagebestämmelserna
          </note>
          <note>
            2014/ 15:TU 3 Åtgärder vid hindrande av fortsatt färd
          </note>
          <note>
            2014/ 15:TU 4 Tydlig prisuppgift vid taxiresor
          </note>
          <note>
            Socialförsäkringsutskottets betänkande
          </note>
          <note>
            2014/ 15:SfU 5 Genomförande av det omarbetade skyddsgrundsdirektivet
          </note>
          <note>
            Finansutskottets betänkande
          </note>
          <note>
            2014/ 15:FiU 8 Resultatskrivelse avseende det finansiella systemet
          </note>
          <note>
            § 11 Svar på interpellation 2014/15:121 om turordningsregler
            i LAS
          </note>
          <note type="speaker">
            Anf. 1 Arbetsmarknadsminister YLVA JOHANSSON (S):
          </note>
          <note>
            Herr talman! Katarina Brännström har frågat mig om jag avser
            att lägga fram förslag som tar bort undantaget i turordningsreglerna.
          </note>
          <note>
            Regeringen anser att arbetsrätten ska skapa förutsättningar för
            ett arbetsliv som tillgodoser både arbetstagarnas och arbetsgivarnas
            behov av flexibilitet, trygghet och inflytande.
          </note>
          <note>
            Regeringen aviserar i budgetpropositionen en rad åtgärder inom
            såväl arbetsmarknads- som arbetslivsområdet. Regeringen planerar
            i dagsläget inte att göra några ändringar i lagen om anställningsskydd
            avseende undantagen från turordningsreglerna.
          </note>
          <note type="speaker">
            Anf. 2 KATARINA BRÄNNSTRÖM (M):
          </note>
          <note>
            Herr talman! Jag tackar arbetsmarknadsministern för svaret. Det
            var skönt att höra att det inte kommer att göras några förändringar,
            i alla fall inte i dagsläget, som det står i svaret. Detta kommer
            att glädja väldigt många av de småföretagare som har varit oroliga
            den senaste tiden. Att själv kunna bestämma vilken kompetens som
            krävs för den fortsatta produktionen och kanske till och med för
            den fortsatta överlevnaden när orderingången sviker är nämligen
            en viktig möjlighet för landets småföretag.
          </note>
          <note>
            Undantagsreglerna kom till i början av 2000-talet genom en ändring
            i LAS. Det var någonting som Alliansen gjorde tillsammans med
            Miljöpartiet, och det har tjänat Sverige väl. Det är många företag
            som har berättat hur de har kunnat klara sig tack vare den regeln.
          </note>
          <note>
            I en enkät som Svenskt Näringsliv gjorde säger många att de skulle
            tveka att anställa om det hade blivit en förändring i de här undantagen,
            och det säger även många av de företagare som jag har träffat.
            Därför tror jag att det är viktigt att undantagen får fortleva.
          </note>
          <note>
            Nu för tiden är det ju så att högkonjunkturer svänger allt snabbare
            ned i lågkonjunkturer. I många branscher går det fort både upp
            och ned. De allra flesta arbetsgivare är jag övertygad om vill
            både heltidsanställa och framför allt behålla sin personal. Men
            ibland går det bara inte när det finns för lite att göra.
          </note>
          <note>
            Det är också viktigt att påpeka att det måste få finnas en flexibilitet
            för arbetsgivare. Arbetsgivare anställer ju personal för att man
            är i behov av fler, har mycket att göra eller vill expandera,
            man har fått in en order eller vad det kan vara. Man gör det ju
            inte för att man är snäll eller av något annat skäl.
          </note>
          <note>
            Detta gäller även ett annat ärende, och det gäller visstidsanställningar,
            som vi också kommer att diskutera här i kammaren. Det är också
            en form av flexibilitet som inte alla vill ha men som ibland blir
            nödvändig, till exempel för att kunna ersätta någon vid sjukdom
            eller föräldraledighet men också för att kunna ta in personal
            vid vissa toppar.
          </note>
          <note>
            Jag är som sagt var glad att arbetsmarknadsministern här i dag
            har gett positivt besked angående turordningsreglerna i LAS, och
            jag hoppas att vi kan lita på att beskedet gäller.
          </note>
          <note type="speaker">
            Anf. 3 BORIANA ÅBERG (M):
          </note>
          <note>
            Herr talman! Det skulle ha varit förödande för de små företagen
            om möjligheten att undanta två personer från turordningsreglerna
            skulle tas bort. Därför är det glädjande att så inte är fallet.
          </note>
          <note>
            Ändringar i turordningsreglerna är efterlängtade, dock åt det
            andra hållet. Lagen om anställningsskydd måste reformeras. Som
            den är utformad i dag blir människor med svag förankring på arbetsmarknaden
            diskriminerade eller förfördelade. Ungdomar och nyanlända invandrare
            är nämligen bland de första som får lämna en arbetsplats vid uppsägningar.
          </note>
          <note>
            Även i större företag finns möjlighet till undantag från turordningsreglerna
            via överenskommelser mellan arbetsgivaren och facket. Dock är
            ungdomar numera sällan medlemmar i facket, och då är frågan om
            facket verkligen tar dem i försvar när det gäller.
          </note>
          <note>
            Herr talman! Den senaste tidens volatila marknader visar att
            konjunktursvängningar lär vara det normala i framtiden. Anpassningar
            av personalstyrkans storlek till följd av internationella marknadssvängningar
            lär därför öka i både omfattning och frekvens.
          </note>
          <note>
            Den framtida tryggheten på arbetsmarknaden ligger därför inte
            i att stanna hos en och samma arbetsgivare så länge som möjligt
            utan i förmågan att vara anställbar på arbetsmarknaden. Kompetensutveckling
            och mobilitet blir därför nyckelkomponenter för den framtida arbetstagaren.
          </note>
          <note>
            Tanken med LAS är att den ska skydda arbetstagaren från godtyckliga
            uppsägningar och också från en förhandlingsmässigt starkare arbetsgivare,
            vilket är bra. Men i praktiken har det uppkommit en oönskad situation
            där LAS motverkar mobilitet och flexibilitet på arbetsmarknaden.
          </note>
          <note>
            Därför är det önskvärt att reformera lagen så att den inte bidrar
            till att det byggs höga murar runt arbetsmarknaden som minskar
            människors benägenhet att byta jobb och dessutom minskar möjligheten
            för arbetslösa och studenter att komma in på arbetsmarknaden.
          </note>
          <note type="speaker">
            Anf. 4 Arbetsmarknadsminister YLVA JOHANSSON (S):
          </note>
          <note>
            Herr talman! Jag har svarat på den fråga som har ställts på ett
            tydligt sätt. Jag kan väl lägga till att regeringens uppfattning
            är att det är viktigt med flexibilitet på arbetsmarknaden. Det
            är också viktigt att de anställda känner sig trygga och åtnjuter
            rättssäkerhet. Det är regeringens uppfattning att lagen om anställningsskydd
            på ett bra sätt balanserar detta.
          </note>
          <note>
            Jag delar inte Boriana Åbergs uppfattning att turordningsreglerna
            i LAS skulle vara ett hinder för nytillträdande på arbetsmarknaden.
            Det är, som Boriana Åberg själv säger, viktigt att ha en lagstiftning
            som förhindrar godtyckliga uppsägningar. Min erfarenhet är att
            man ofta kommer fram till bra lösningar i de förhandlingar som
            i allmänhet sker när det ibland, tyvärr, blir fråga om uppsägningar.
          </note>
          <note type="speaker">
            Anf. 5 KATARINA BRÄNNSTRÖM (M):
          </note>
          <note>
            Herr talman! Jag noterar att arbetsma rknadsministern i sitt
            svar sa att regeringen vill skapa förutsättningar för ett arbetsliv
            som tillgodoser både arbetstagarnas och arbetsgivarnas behov av
            flexibilitet, trygghet och inflytande. Det är något som vi ställer
            oss helt bakom. Det är den svenska modellen, och den hyllar vi
            också. Det får gärna bli mer av flexibilitet, trygghet och inflytande.
            Det är bra.
          </note>
          <note>
            Samtidigt är det viktigt att påpeka att det är behoven som styr
            när en arbetsgivare eller företagare anställer. Det är viktigt
            med en rörlighet på arbetsmarknaden. Det behöver inte betyda att
            det är negativt för den som ibland tvingas att gå eller som inte
            alltid får vara kvar fast man hade hoppats på det. Det kan också
            vara ett bra sätt att bygga upp sin kompetens. Det kan vara betydligt
            enklare för den personen att få nästa jobb.
          </note>
          <note>
            Det är viktigt med ordning och reda på arbetsmarknaden, och det
            ställer vi oss helt bakom. Vi menar att till exempel lagen om
            anställningsskydd ibland har en obalans där det ställs hårda krav
            på arbetsgivare. Lagen är kanske inte helt anpassad till ett modernt
            arbetsliv. Jag hade gärna sett att man kunde se över en och annan
            del i lagen för att bättre anpassa den till ett modernt arbetsliv
            där både trygghet och flexibilitet kan finnas med. Det är viktigt.
          </note>
          <note>
            Sverige står inför en snabbare förändring än någonsin. Det råder
            stark konkurrens utifrån. Det gäller att hänga med, och det gäller
            att reglerna på den svenska arbetsmarknaden gynnar båda sidorna.
            Man anställer inte om det inte finns behov, och man säger inte
            heller upp någon om det inte finns skäl för det. I de flesta fall
            handlar det om att det inte finns tillräckligt med arbetsuppgifter
            för dem som finns på arbetsplatsen.
          </note>
          <note>
            Jag litar på att undantaget kommer att fortsätta att gälla. Jag
            är tacksam för att vi fick ett positivt svar på frågan. Vi återkommer
            säkert när det gäller andra regler på arbetsmarknaden.
          </note>
          <note type="speaker">
            Anf. 6 BORIANA ÅBERG (M):
          </note>
          <note>
            Herr talman! Turordningsreglerna kan vara problematiska inte
            bara för företag utan även för offentliga arbetsgivare, till exempel
            kommuner. När antalet elever minskar tvingas kommunerna att avskeda
            de senast anställda lärarna, som har de nya idéerna och undervisningsmetoderna.
            Det kan ställa till med problem.
          </note>
          <note>
            Turordningsreglerna kan vara problematiska även för arbetstagare
            med långa anställningstider eftersom de invaggas i en falsk trygghet
            att det är antalet år som räknas, inte den egna kompetensen. De
            riskerar att fastna i vantrivsel, som kan leda till sjukskrivningar
            och döda arbetsglädjen.
          </note>
          <note>
            Jag vill tipsa ministern om att det under 90-talet infördes en
            ny modell i Danmark som benämns flexicurity . Det var faktiskt
            en socialdemokratisk statsminister, Poul Nyrup Rasmussen, som
            införde modellen. Den danska modellen innebär att det är lättare
            att bli uppsagd men också att det är lättare att få ett nytt jobb.
            Arbetslöshetsperioden blir kortare, och därmed blir arbetslöshetsersättningen
            också högre. Kanske det är något för Sverige att ta efter.
          </note>
          <note type="speaker">
            Anf. 7 FREDRIK CHRISTENSSON (C):
          </note>
          <note>
            Herr talman! Tack för svaret, arbetsmarknadsministern! Det är
            glädjande och bra att regeringen avser att behålla de undantag
            som finns i turordningsreglerna i dag. Precis som mina allianskolleger
            nämnde tidigare är det verkligen viktigt för de små och växande
            företagen att få behålla den kompetens som behövs för att driva
            vidare verksamheterna även i tuffa tider.
          </note>
          <note>
            Turordningsreglerna är också viktiga för människorna ute på arbetsmarknaden.
            Förrförra helgen presenterades en undersökning där det framgick
            att 25 procent av alla yrkesverksamma vantrivs på sin arbetsplats.
            Samtidigt är det få av dessa människor som är beredda att byta
            arbetsplats. Det beror på de regler och den lagstiftning som skapar
            inlåsningseffekter på arbetsmarknaden. Det är viktigt att se över
            dem så att vi kan skapa en trygg och flexibel arbetsmarknad så
            att människor vågar byta arbetsplats och kan känna sig trygga
            med den kompetens de har. I slutändan är det vad som behövs för
            att hitta ett nytt arbete eller få vara kvar på sitt gamla jobb.
          </note>
          <note>
            Statsrådets svar är glädjande, och jag hoppas att vi kan fortsätta
            att diskutera frågorna. Som nämndes tidigare finns flexicurity
            i Danmark. Det är ett intressant exempel på hur en trygg och flexibel
            arbetsmarknad skapas där fler människor kan få ett arbete och
            fler människor kan trivas på sin arbetsplats.
          </note>
          <note type="speaker">
            Anf. 8 Arbetsmarknadsminister YLVA JOHANSSON (S):
          </note>
          <note>
            Herr talman! Jag delar Fredrik Christenssons uppfattning att
            det är viktigt att man är trygg i sin kompetens för att man ska
            våga och kunna byta arbete. Vi behöver en större rörlighet på
            svensk arbetsmarknad. Katarina Brännström var också inne på att
            det behövs en större rörlighet. Jag delar den uppfattningen.
          </note>
          <note>
            Vi måste se till vad som krävs för att människor ska vara trygga
            i sin kompetens och för att vi ska få den större rörligheten.
            Ett viktigt svar på den frågan är utbildning. Det gäller reguljär
            utbildning, återkommande kompetensutveckling och yrkesutbildningar
            utformade i nära samarbete med arbetsgivarna. Det behövs stora
            satsningar på utbildning eftersom kompetensbehoven är stora så
            att företagen kan få tag i rätt kompetens och så att människor
            ska kunna, vilja och våga byta arbete.
          </note>
          <note>
            En annan viktig fråga är hur Arbetsförmedlingen fungerar. Matchningen
            behöver bli mycket bättre. Det är ett av skälen till att regeringen
            satsar stort på utbildning och gör om stora delar av arbetsmarknadspolitiken
            och Arbetsförmedlingens uppdrag. Det är för att vi vill se en
            större rörlighet på arbetsmarknaden.
          </note>
          <note>
            Boriana Åberg tar upp exemplet med kommuner som behöver säga
            upp lärare. Min egen fackliga bakgrund är just som facklig företrädare
            för lärarna. Min erfarenhet är att det brukar gå bra att komma
            överens om att det ska vara rätt kompetens på rätt plats och att
            det är viktigt att säkerställa att personer inte sägs upp på osakliga
            grunder. Jag har varit med om att förhandla i liknande situationer.
            Min erfarenhet är att sådana situationer i princip alltid går
            att lösa på ett pragmatiskt och flexibelt sätt där kompetensen
            tas till vara.
          </note>
          <note>
            Jag noterar ändå, herr talman, att Katarina Brännström nu uppmanar
            en socialdemokratisk arbetsmarknadsminister att förändra turordningsreglerna
            i LAS. Det är något som under åtta år med en moderat arbetsmarknadsminister
            inte var på tapeten.
          </note>
          <note type="speaker">
            Anf. 9 FREDRIK CHRISTENSSON (C):
          </note>
          <note>
            Herr talman! Tack än en gång för svaret!
          </note>
          <note>
            Problembeskrivningen är vi rörande överens om – en trygg och
            flexibel arbetsmarknad. Vad vi däremot lägger i orden trygg och
            flexibel arbetsmarknad är där vi skiljer oss åt. I grund och botten
            handlar det om att ta bort de hinder som har skapats med turordningsreglerna
            som säger sist-in-först-ut, som gör att människor inte vågar byta
            arbetsplats eftersom de hamnar sist i turordningsreglerna och
            riskerar att bli uppsagda först om företaget eller arbetsgivaren
            blir tvungen att säga upp personal.
          </note>
          <note>
            Arbetsmarknadsministern nämnde att Arbetsförmedlingen behöver
            förändras i grunden. Det är ett bra steg. Men det viktigaste är
            att se till att få ett system som fungerar på sikt. Därför vill
            vi också ha privata arbetsförmedlingar.
          </note>
          <note>
            Utbildningen och kompetensen är viktiga, och det är viktigt att
            man kan validera kompetensen. Ett sätt att utbilda sig nu för
            tiden är genom arbetsgivaren och genom att arbetsgivaren betalar
            utbildningar. Att se till att vi får en validering som fungerar
            för de utbildningar som är attraktiva på arbetsmarknaden tror
            jag också är väldigt viktigt.
          </note>
          <note>
            Det är som sagt positivt att arbetsmarknadsministern vill låta
            undantagen finnas kvar, men jag hoppas att vi fortsättningsvis
            kan diskutera vidare undantag eller att slopa turordningsreglerna
            på sikt.
          </note>
          <note type="speaker">
            Anf. 10 Arbetsmarknadsminister YLVA JOHANSSON (S):
          </note>
          <note>
            Herr talman! Vi delar uppfattningen att det behövs rörlighet,
            trygghet och flexibilitet på arbetsmarknaden. Vi delar inte uppfattningen
            att turordningsreglerna skulle vara ett hinder mot detta.
          </note>
          <note>
            Jag vill tacka för debatten.
          </note>
          <note>
            Överläggningen var härmed avslutad.
          </note>
          <note>
            § 12 Svar på interpellation 2014/15:122 om lex Laval
          </note>
          <note type="speaker">
            Anf. 11 Arbetsmarknadsminister YLVA JOHANSSON (S):
          </note>
          <note>
            Herr talman! Katarina Brännström har frågat mig dels om jag avser
            att riva upp eller förändra lex Laval, dels om jag är beredd att
            äventyra den svenska modellen med att driva förändringar inom
            EU-fördraget.
          </note>
          <note>
            Jag kan försäkra Katarina Brännström om att jag inte vill äventyra
            den svenska arbetsmarknadsmodellen.
          </note>
          <note>
            Regeringen vill göra tvärtom. Vi jobbar för att stärka modellen.
            Och det är ett jobb som måste göras både här i Sverige och inom
            EU.
          </note>
          <note>
            Arbetstagare här i Sverige ska ha goda arbetsvillkor, och då
            krävs att både svenska och utländska arbetsgivare i grunden behandlas
            lika.
          </note>
          <note>
            Det är inte så att jag vill ställa andra och hårdare krav på
            utländska arbetsgivare.
          </note>
          <note>
            Jag vill att arbetstagare ska ha goda villkor. Regeringen vill
            att oavsett var man kommer ifrån ska principen vara att lika arbete
            ska ge lika lön här i Sverige. Goda arbetsvillkor i Sverige kräver
            att alla arbetsgivare följer tillämpliga svenska lagar och kollektivavtal.
          </note>
          <note>
            För att lyckas med detta vill regeringen att den svenska utstationerings
            ­ lagen, inklusive lex Laval, ses över och skärps inom ramen för
            vad EU-rätten tillåter. Det kan på sikt också krävas förändringar
            av EU:s regelverk.
          </note>
          <note type="speaker">
            Anf. 12 KATARINA BRÄNNSTRÖM (M):
          </note>
          <note>
            Herr talman! Jag tackar arbetsmarknadsministern för svaret, även
            om svaret kan göra mig och en del andra något oroade.
          </note>
          <note>
            Vi kan vara överens om en hel del i svaret. Vi vill båda värna
            den svenska modellen, och vi vill att alla som arbetar i Sverige
            ska ha goda arbetsvillkor och bra löner.
          </note>
          <note>
            Men både ministern och jag vet att det inte är någon enkel materia
            med EU-fördrag, där öppenhet, en inre marknad och en fri rörlighet
            av varor och tjänster är övergripande många andra krav och önskemål
            från enskilda medlemsländer.
          </note>
          <note>
            När domen kom mot Sverige var regeringen nödgad att vidta åtgärder
            och stifta en lag. Det blev lex Laval. Innan dess gjordes det
            rejäla utredningar och avvägningar, så lagen kom inte till på
            måfå.
          </note>
          <note>
            När nu ministern skriver i sitt svar att man vill se över utstationeringslagen
            och lex Laval – och till och med skärpa lagarna inom ramen för
            EU:s regelverk – kan det bli mer ord än realitet. Att ge sig på
            och ändra här kan öppna slussar som ingen av oss vill se. Att
            få 28 medlemsländer att enas kring något som ska ge svenska krav
            mer inflytande och som stärker den svenska modellen är verkligen
            inte enkelt. Det kan ju bli tvärtom.
          </note>
          <note>
            Vi lever i en alltmer globaliserad värld, och Sverige är inne
            i en av de snabbaste omvandlingsfaser som vi någonsin har upplevt.
            Då går det inte att backa tillbaka till en tid då Sverige hade
            stängda gränser, då LO bestämde vem som skulle få komma hit och
            jobba och då konkurrensen var nästan noll i vissa branscher. Internationalisering
            och öppenhet ställer svåra krav, på oss och på andra länder. Men
            ett syfte med EU var just den fria rörligheten. Att försöka bygga
            upp hinder är inte längre möjligt.
          </note>
          <note>
            Självklart ska alla ha goda villkor, men vem säger att en polsk
            arbetare som har ett eget avtal med samma miniminivå som svenska
            kollektivavtal inte har goda villkor?
          </note>
          <note>
            Det finns inte endast en modell som är den enda rätta. För att
            människor i andra länder ska kunna komma ur sin fattigdom och
            för att Sverige ska fortsätta att utvecklas behövs en öppenhet.
            Vi ska ha en mycket god kontroll av dem som arbetar här och hur
            det går till på svenska arbetsplatser, och det ska ske av myndigheter.
            Men även parterna har en viktig roll att spela. Alla som kan och
            vet om något som är dåligt ska anmäla detta.
          </note>
          <note>
            Det är helt oacceptabelt att människor utnyttjas – där tror jag
            att arbetsmarknadsministern och vi är helt överens.
          </note>
          <note>
            Men protektionism och särregler för utländska företag kommer
            inte att hålla i EU. Det visar de domar som fallit, och där även
            Sverige dömdes efter skandalen i Vaxholm.
          </note>
          <note>
            Detta är verkligen svår materia, och ju mer man tränger in i
            den, desto mer förstår man att det är väldigt små marginaler man
            har att röra sig inom. Vi, liksom många andra länder, kan ha synpunkter
            på både det ena och det andra inom EU:s regelverk, men vi har
            att rätta oss därefter. Att ändra i fördrag eller i EU-rätten
            är nog inte möjligt – det tror inte jag i alla fall.
          </note>
          <note>
            Jag tror att det är farligt att göra som ministern gjorde före
            valet, innan hon var minister, att gå ut och lova när LO pressar
            på och säger att man måste riva upp. Jag tror att det är ett önsketänkande
            som inte kommer att bli en realitet, men självklart kommer vi
            här i kammaren att följa det arbete som regeringen gör på detta
            område. Jag tror att det som alliansregeringen gjorde är ungefär
            så långt man kan komma. Det är mycket små förändringar, som är
            rimliga om man ska hålla sig till EU-rätten.
          </note>
          <note type="speaker">
            Anf . 13 HILLEVI LARSSON (S):
          </note>
          <note>
            Herr talman ! Redan under förra mandatperioden med den förra
            regeringen var riksdagsmajoriteten för att vi måste göra en förändring
            på det här området.
          </note>
          <note>
            Det första problemet är såklart det som hände Byggnads och Elektrikerna.
            Det var inte nog med att deras strejk förklarades olaglig, eller
            vad man ska kalla det, utan de fick även betala skadestånd.
          </note>
          <note>
            Sedan finns det också reella problem med den här lagen. Det handlar
            om att man till exempel inte kan kräva försäkringsskydd för arbetstagare
            som kommer hit och arbetar. Det innebär att det är arbetsgivaren
            som ska bevisa att det finns missförhållanden som strider mot
            grundläggande svenska rättigheter för arbetstagare. Men man släpper
            inte in någon annan på arbetsplatsen, till exempel fackliga organisationer,
            som är en part i andra sammanhang. En stor del av dem som omfattas
            av den svenska modellen släpps inte in för att kontrollera. Vi
            vet att det finns lönedumpning – det är ett faktum.
          </note>
          <note>
            Det handlar om likabehandling oavsett varifrån man kommer, om
            man kommer från Sverige eller från ett annat land, och även rätt
            till fackliga rättigheter och stridsåtgärder.
          </note>
          <note>
            Därför är jag glad att regeringen och Ylva Johansson aviserar
            att vi måste se över de här regelverken.
          </note>
          <note>
            Vi har fått kritik från FN-organet ILO, International Labour
            Organiza ­ tion . Det intressanta där är att vi har fått kritik
            utifrån att vi har skrivit under en konvention om att vi ska ha
            strejkrätt men bryter mot den genom lex Laval. Det har underkänts
            av ILO. Det är förvisso en expertkommitté inom ILO, men jag tycker
            ändå att man bör ta kritiken på allvar för att vi har en lagstiftning
            som strider mot internationella konventioner som vi har skrivit
            under.
          </note>
          <note>
            Även Europarådet har genom en kommitté för den sociala stadgan
            riktat kritik utifrån att vi inte kan upprätthålla strejkrätten
            och förhandlingsrätten, framför allt.
          </note>
          <note>
            Jag tycker att det är fullständigt naturligt att regeringen nu
            ser över lagstiftningen, ser till att vi följer gällande internationella
            konventioner och ser till att det råder likabehandling oavsett
            vilket land man kommer ifrån och grundläggande fackliga rättigheter
            inte minst här i Sverige.
          </note>
          <note>
            Jag är lite förvånad över kritiken mot bakgrund av att en riksdagsmajoritet
            redan förra gången gav regeringen i uppdrag att göra någonting
            åt det här. Vi kan se att det är reella problem på arbetsmarknaden,
            så det är inte bara ett påhitt. Det fungerar inte i praktiken.
          </note>
          <note>
            Jag är som sagt glad att regeringen ser över det här. Man får
            såklart titta på EU-rätten också, men där kan vi jobba på två
            fronter: se till att vi kan förbättra regelverket utan att det
            bryter mot EU:s reglemente men samtidigt driva på för ett bättre
            regelverk på EU-nivå. Vi har till exempel krävt ett socialt protokoll
            som innebär att den fria rörligheten inte får överordnas grundläggande
            rättigheter för medborgarna, inte minst fackliga rättigheter.
            Jag tror att vi ska driva det på flera fronter.
          </note>
          <note>
            Det är många som menar att vi inte behöver utforma lagen som
            vi har gjort. I Danmark har man till exempel gjort på ett annat
            sätt. Det är fullt möjligt att förbättra det här.
          </note>
          <note>
            Jag gläder mig åt regeringens arbete. Man får såklart göra det
            här på ett genomarbetat sätt. Jag ser verkligen fram emot det.
          </note>
          <note type="speaker">
            Anf. 14 Arbetsmarknadsminister YLVA JOHANSSON (S):
          </note>
          <note>
            Herr talman! Låt mig först göra en markering: Om man jämför anständiga
            och lika villkor på arbetsmarknaden med att stänga gränser, då
            tycker jag att man pratar dumheter.
          </note>
          <note>
            Det handlar om att människor ska ha anständiga och lika villkor.
            De som arbetar i Sverige ska jobba på samma villkor oavsett om
            de kommer från ett annat land eller är bosatta och uppvuxna i
            Sverige.
          </note>
          <note>
            Det handlar inte om några särregler för företag med utstationerade
            arbetstagare. Det är det vi inte vill ha. Vi vill ha lika regler.
          </note>
          <note>
            Utstationeringsdirektivet har begränsningar. Bakgrunden till
            utstationeringsdirektivet var ju också att man från början hade
            ett förslag som var mycket mer långtgående, där man kunde ställa
            krav på avtal som fullt ut motsvarade svenska kollektivavtal.
            I förhandlingar krävde sedan en del länder att man skulle ändra
            direktivet så att det skulle bli möjligt att konkurrera med lägre
            löner. Så blev det också i direktivet. Men det är inte hugget
            i sten att det måste vara så för alltid. Jag tror att det är allt
            fler länder som ser problemen. Det skulle behövas en förändring
            av utstationeringsdirektivet.
          </note>
          <note>
            Det är regeringens uppfattning att den lagstiftning som den gamla
            regeringen drev igenom gjorde en onödigt snäv tolkning av gällande
            direktiv. Sedan dess har det skett förändringar i EU:s regelverk,
            vilket ger utrymme för att ändra den nationella lagstiftningen,
            utstationeringslagen, för att stärka kollektivavtalens roll och
            den svenska modellen. Det är absolut möjligt att göra.
          </note>
          <note>
            Det finns också en parlamentarisk utredning som arbetar med frågan.
            Anledningen till att vi har en utredning är just att vi ska få
            gedigna och genomarbetade förslag att ta ställning till. Vi ska
            inte behöva förlita oss på vad Katarina Brännström tror är möjligt
            att göra.
          </note>
          <note>
            Jag har för avsikt att tillsammans med mina kolleger i ministerrådet
            driva frågan om ett socialt protokoll av de skäl som Hillevi Larsson
            tog upp här. Det är viktigt för att vi ska få en hygglig balans
            mellan den fria rörligheten och de fackliga och sociala rättigheterna.
          </note>
          <note>
            Jag kommer också att ta upp den specifika frågan om utstationeringsdirektivet.
            Jag är inte ensam om att vilja driva den frågan, utan flera av
            mina kolleger har samma önskan att göra förändringar av utstationeringsdirektivet.
          </note>
          <note type="speaker">
            Anf. 15 KATARINA BRÄNNSTRÖM (M):
          </note>
          <note>
            Herr talman! Allt detta med utstationeringslagen, lex Laval och
            EU-direktivet är mycket svårhanterlig materia. Som jag påpekade
            tidigare finns det inte särskilt mycket utrymme för förändringar.
            Nu säger ministern att alliansregeringen gjorde en för snäv tolkning
            och att det i dag finns utrymme. Det är möjligt att det finns
            något som kan göras, men det kommer inte att bli några stora förändringar.
          </note>
          <note>
            Det var mycket snack före valet. Det är alltid lätt att i opposition
            i en valrörelse avge löften som man senare, när man tvingas ta
            ansvar, inser inte kommer att kunna bli verklighet.
          </note>
          <note>
            Det är rätt intressant vad LO-basen Thorwaldsson skriver – han
            kräver att lex Laval ska rivas upp. Ändå säger arbetsmarknadsministern:
            Nej, vi ska inte riva upp, men vi ska försöka göra förändringar.
            Man förstår ju redan när man läser detta att det inte är enkelt.
          </note>
          <note>
            En sak som jag är glad över är att det egentligen inte finns
            några bevis för att det förekommer lönedumpningar. Hillevi Larsson
            påstod att det förekommer. Det vore intressant att höra vad som
            bevisar det.
          </note>
          <note>
            Försäkringsskydd kan inte krävas i dag, nej. Det är den hårda
            kärnan som gäller – man har avtalat precis vilka områden som ska
            kunna ingå. Det är möjligt att det går att införa ett skydd även
            när det gäller försäkringar, och det kanske vore bra. Det återstår
            att se. Men jag tror inte att det kommer att bli några stora förändringar
            över huvud taget.
          </note>
          <note>
            Det som hände i Vaxholm – att Byggnads blockerade och ropade
            ”go home ” – kommer aldrig att hända igen, och det tycker jag
            är väldigt bra. Vi ska ha rörlighet för människor, tjänster och
            varor. Det är så det är tänkt med EU; det är en av grundreglerna.
            Det är också det som gör att vi kan konkurrera och har en marknad
            som fungerar väldigt väl. Här måste vi se till att myndigheter
            – framför allt Arbetsmiljöverket men även Skatteverket, Försäkringskassan
            och andra – finns ute och kontrollerar att det sköts enligt det
            gällande regelverket. Där tror jag att det finns mycket kvar att
            göra.
          </note>
          <note>
            Vi får väl se vad den parlamentariska utredningen som jag själv
            har deltagit i landar i, men det är samma sak där: Det kommer
            inte att finnas särskilt stora marginaler för att göra de ändringar
            som LO har krävt eller som regeringen tror att man ska kunna göra.
            Sverige är ett av 28 medlemsländer. Det gör att vi inte kan ställa
            krav. Inte ens om man går ihop med ett par andra länder är det
            säkert att det går att enas när 28 länder måste tycka likadant.
          </note>
          <note>
            Det här är svårhanterlig materia. Det är jättesvårt att se både
            det negativa och det positiva. Jag tror att det regelverk som
            gäller har vaskats fram och tillbaka så pass mycket att vi ska
            vara glada över att det finns.
          </note>
          <note>
            Ingen vill att det vara dåliga villkor; det kan vi verkligen
            vara överens om. Men det är minimivillkoren som ska vara uppfyllda.
            Man kan aldrig säga att minimivillkor i ett svenskt kollektivavtal
            är dåliga villkor. För den som får det och kommer från en helt
            annan kultur och lönestruktur kan det vara ett otroligt lyft.
          </note>
          <note>
            Jag tycker att vi ska vara lite ödmjuka inför hur bra vi har
            det i Sverige men också för hur andra länders modeller ser ut.
            Vi har kanske gått långt förbi dem. Att då kräva ytterligare möjligheter
            för svenska fack att stå upp för det som hände i Vaxholm tror
            inte jag är möjligt. Men det får vi väl se när vi återkommer i
            ärendet.
          </note>
          <note type="speaker">
            Anf . 16 HILLEVI LARSSON (S):
          </note>
          <note>
            Herr talman ! Det har visat sig i många fall när man har varit
            ute och undersökt arbetsförhållanden – löner, arbetsmiljö, försäkringsskydd
            och sådant – att det finns stora problem.
          </note>
          <note>
            Ett av problemen är att det är svårt att kontrollera villkoren.
            De fackliga organisationerna släpps inte ens in. Många som arbetar
            på sådana arbetsplatser är såklart rädda att vända sig till myndigheter
            eller facket. Man är rädd att förlora jobbet och bli hemskickad.
            Det finns alltså ett problem i detta, och det är inte bara att
            det finns risk för låga lönenivåer utan att kontrollen av att
            man över huvud taget följer regelverket haltar. Därför bör hela
            lagstiftningen ses över.
          </note>
          <note>
            Jag kan inte riktigt förstå varför man driver linjen att man
            ska stoppa det här arbetet när vi har en majoritet i riksdagen
            som vill någonting annat. Vi hade det redan förra mandatperioden.
            Den borgerliga regeringen fick ett uppdrag – redan i september
            2012 skulle man ha förändrat regelverket. Jag tycker alltså att
            det är lite konstigt att man inte vill följa riksdagens majoritet.
          </note>
          <note>
            Jag förstår inte heller varför det är så skrämmande med likabehandling.
            Det handlar ju inte om att andra regler skulle gälla för människor
            som kommer hit från andra EU-länder och arbetar, utan det handlar
            om att de ska garanteras samma grundläggande rättigheter. Det
            handlar alltså i grunden om att man inte ska diskriminera människor.
            Jag kan känna att det egentligen är ännu viktigare att man reglerar
            de här människornas arbetsförhållanden i och med att de kanske
            inte har en facklig organisation och att myndigheterna inte fullt
            ut kan göra kontroller.
          </note>
          <note>
            Det handlar alltså om likabehandling och fullständiga fackliga
            rättigheter. Det är den svenska modellen, så egentligen är det
            den svenska modellen vi debatterar här i dag. Vi ska kunna försvara
            den även på EU-nivå.
          </note>
          <note type="speaker">
            Anf. 17 CHRISTIAN HOLM (M):
          </note>
          <note>
            Herr talman! Tack, arbetsmarknadsministern!
          </note>
          <note>
            Att det här är en fråga som är ständigt aktuell och att LO vill
            ha förändringar vet vi sedan tidigare. Det är bra att få det tydliggjort
            även av arbetsmarknadsministern, för vi vet ju att banden mellan
            LO och det socialdemokratiska partiet är väldigt starka.
          </note>
          <note>
            Det är bra om vi får den kopplingen förtydligad här. Är det regeringen
            eller LO som bestämmer i frågan? Är regeringen en knähund till
            LO, eller kan man stå upp för helheten?
          </note>
          <note>
            Möjligheterna till förändring är, som min kollega Katarina Brännström
            förtjänstfullt har redogjort för här, väldigt små. Jag tror inte
            heller att vi vill förändra alldeles för mycket. Öppenheten och
            den fria rörligheten inom EU har varit bra. Den har tjänat oss
            väl, och den har tjänat EU väl. Inte minst Sverige, som är ett
            exportberoende land, mår bra av det här.
          </note>
          <note>
            Allt det som sker med utstationeringsdirektiv och lex Laval har
            också varit uppe. Det var bedrövliga scener vi såg för ungefär
            tio år sedan i Vaxholm, då fackets män – för det var män – stod
            utanför en skola och skrek till baltiska arbetare som var här
            under förhållanden som var fullt lagliga: Go home !
          </note>
          <note>
            Det är något jag tycker inte hör hemma i det svenska samhället.
            Det finns också många andra krafter som framför sådana åsikter.
          </note>
          <note>
            Jag är för öppenhet, frihet och sjysta villkor. Det är egentligen
            inte detta vi diskuterar här. Vi har minimivillkor som måste uppfyllas.
            Där har man alla möjligheter, så jag har svårt att se problemet.
            Men jag skulle vilja höra hur arbetsmarknadsministern exakt ser
            på detta. Är det inte tillräckligt att man uppfyller de villkor
            som finns i lagen i dag?
          </note>
          <note type="speaker">
            Anf. 18 Arbetsmarknadsminister YLVA JOHANSSON (S):
          </note>
          <note>
            Herr talman! Katarina Brännström, Christian Holm och jag står
            långt ifrån varandra i den här frågan. De moderata ledamöterna
            ser inga problem. Jag ser betydande problem, och jag delar den
            uppfattningen med en ganska stor del av dem som är aktiva på arbetsmarknaden.
          </note>
          <note>
            De förslag som har kommit till utstationeringskommittén står
            inte bara LO bakom, utan LO, TCO och Saco har lämnat in gemensamma
            synpunkter och gemensamma förslag på förändringar man anser borde
            göras i utstationeringslagen.
          </note>
          <note>
            Det är viktigt att se att detta är två olika delar. Utstationeringslagen
            är en svensk lag som vi beslutar om här i Sveriges riksdag. Gränserna
            för hur långt man kan gå i den lagen sätts av utstationeringsdirektivet,
            som beslutas på EU-nivå. Det är min avsikt att vi ska riva upp
            den nuvarande lex Laval och utarbeta nya lagförslag i de avseenden
            det är möjligt inom ramen för utstationeringsdirektivet. Det är
            också min bedömning att det finns ett betydande utrymme för att
            skärpa lagstiftningen inom ramen för gällande utstationeringsdirektiv.
          </note>
          <note>
            Sedan är det också min avsikt att försöka förändra utstationeringsdirektivet.
            Där är det svårare att bedöma hur arbetet kan gå, men det kommer
            att vara en viktig prioritering för den här regeringen tillsammans
            med arbetet för ett socialt protokoll på EU-nivå och en fördragsändring.
          </note>
          <note>
            Christian Holm talar lite föraktfullt om samarbetet inom arbetarrörelsen.
            Jag är stolt över det samarbetet. LO har sitt uppdrag av sina
            medlemmar. Det socialdemokratiska partiet har sitt uppdrag av
            sina medlemmar och av sina väljare. Det är olika uppdrag, men
            jag är stolt över att vi har ett samarbete inom arbetarrörelsen.
          </note>
          <note>
            Herr talman! Jag vill också berätta att utstationeringskommittén
            kommer att få nya direktiv och en ny ordförande. Regeringen har
            för avsikt att besluta om detta på torsdag. Då kommer de nya direktiven
            att bli kända för mina meddebattörer.
          </note>
          <note type="speaker">
            Anf. 19 KATARINA BRÄNNSTRÖM (M):
          </note>
          <note>
            Herr talman! Jaha, då fick vi höra att det kommer att bli lite
            förändringar i den parlamentariska kommittén. Det var väl i och
            för sig inget oväntat. Det kan jag förstå. Vi får väl se vad som
            händer.
          </note>
          <note>
            Jag tror att man ändå redan nu kan skönja att de stora ord som
            sades före valet lite grann har tonats ned. Även om man säger
            att LO kräver detta måste arbetsmarknadsministern ta andra hänsyn
            än till LO. Det är rimligt och rätt, och så ska det vara. Vi välkomnar
            ett förtydligande av regeringen om vad det är som ska ändras och
            vad som egentligen kommer att ske med den svenska lagen.
          </note>
          <note>
            Den svenska lagen innebär ju i korthet att när det gäller företag
            som har sämre villkor än svenska minimikrav kan facken kräva anslutning
            till svenska kollektivavtal och också vidta stridsåtgärder. Men
            återigen handlar det om minimikrav. Lex Laval begränsar också
            möjligheten för facken att ställa helt orimliga krav. Det får
            man inte heller göra, enligt EU:s regelverk. Om det finns avtal
            som är minst lika bra som svenska minimikrav avseende både lön
            och villkor kan inte svenska kollektivavtal påtvingas företagen.
            Det är detta som gäller enligt EU:s regelverk och enligt den svenska
            lagen.
          </note>
          <note>
            Det ska bli intressant att se vem som kommer att vinna kampen
            mellan LO och regeringen. Kommer lagen att rivas upp, eller kommer
            det att bli endast små, marginella förändringar som kanske också
            innebär förbättringar som vi kan välkomna? Det ska bli intressant
            att få se det.
          </note>
          <note type="speaker">
            Anf. 20 CHRISTIAN HOLM (M):
          </note>
          <note>
            Herr talman! Tack, Ylva Johansson, för dina svar! Då vet vi att
            det blir förändringar. Kan statsrådet i dag säga någonting mer
            tydligt om exakt vilka förändringar som hon avser eller åtminstone
            önskar få igenom? Precis som Katarina Brännström kan jag känna
            att det är lite mindre stuns i kraven nu än det var före valet.
            Så är det väl – det finns löften före valet och kanske lite annan
            leverans efteråt.
          </note>
          <note>
            Jag talade inte föraktfullt om det facklig-politiska samarbetet,
            som jag tror att det brukar kallas, mellan Socialdemokr aterna
            och LO, utan det jag sa var mer informativt. Fackets, LO:s representanter,
            sitter ju med på absolut högsta nivå i det socialdemokratiska
            partiet. Självklart diskuterar vi också att det blir färre medlemmar
            i facket, och vi vet att Socialdemokraterna får färre väljare
            varje val, och det är klart att det kan hänga ihop.
          </note>
          <note>
            Men vi vet också att socialdemokratin har tydliga intressen av
            att hålla sig väl med LO – ungefär 70 miljoner om året i direkt
            ekonomiskt stöd. Det är klart att det är intressant och viktigt
            för väljarna att få reda på vad detta innebär och hur det påverkar.
            Kopplingen blir allt tydligare, och det är viktigt att det framkommer
            i den politiska debatten.
          </note>
          <note type="speaker">
            Anf. 21 Arbetsmarknadsminister YLVA JOHANSSON (S):
          </note>
          <note>
            Herr talman! Låt mig ta upp den sista delen. Jag tror att det
            skulle vara bra om fler partier redovisade sitt ekonomiska stöd,
            så att väljarna kunde ta ställning till det. Då får man se vad
            man tycker är rimligt eller inte.
          </note>
          <note>
            Det har varit en del hårda ord i den här debatten. På torsdag
            tar regeringen beslut om tilläggsdirektiv, och en ny ordförande
            för den parlamentariska utredningen om utstationeringslagen kommer
            att offentliggöras. Trots att vi kanske har skilda utgångspunkter
            här är det min förhoppning att vi kan ta fasta på det Katarina
            Brännström säger om ett konstruktivt samarbete i utredningen.
            Det har det varit hittills – jag har själv fram till nyligen varit
            ledamot av utredningen – och jag hoppas att vi får se det också
            i fortsättningen, så att vi kan värna svenska kollektivavtal och
            den svenska modellen i EU-miljön, där det inte alltid är så enkelt.
          </note>
          <note>
            Överläggningen var härmed avslutad.
          </note>
          <note>
            § 13 Svar på interpellation 2014/15:117 om utvisningar av asyl
            ­ sökande assyrier och yezidier till Irak
          </note>
          <note type="speaker">
            Anf. 22 Justitie- och migrationsminister MORGAN JOHANSSON (S):
          </note>
          <note>
            Herr talman! Robert Hannah har frågat mig om jag och regeringen
            har gjort bedömningen att Irak kan erbjuda nationellt skydd till
            personer som tillhör minoriteterna assyrier och yezidier , om
            jag och regeringen definierar de pågående massiva övergreppen
            i Irak mot assyrier och yezidier som folkmord, vilka förpliktelser
            jag anser att Sverige har för att stoppa utvisningarna, hur svår
            situationen i Irak måste bli innan jag inför en allmän möjlighet
            för alla dem som i dag lever som papperslösa att åter ansöka om
            asyl utan att behöva vänta fyra år, samt på vilket sätt jag och
            regeringen avser att kvalitetsgranska dessa avvisningar för att
            säkerställa att misstag inte har begåtts, att man undviker att
            misstag begås i framtiden och att Sverige inte kommer utsättas
            för kritik från FN:s flyktingorgan UNHCR.
          </note>
          <note>
            Jag vill påminna Robert Hannah om att varken jag eller någon
            annan i regeringen får ingripa i eller påverka enskilda ärenden
            som handläggs av ansvariga myndigheter eller domstolar.
          </note>
          <note>
            Det är Migrationsverket som först prövar skyddsbehovet för den
            som söker asyl i Sverige. Ett avslag kan överklagas till migrationsdomstol.
            Migrationsöverdomstolen är sista instans, och dess avgöranden
            är praxisbildande.
          </note>
          <note>
            Skyddsbehovet prövas i enlighet med utlänningslagen, och den
            individuella bedömningen görs alltid utifrån omständigheterna
            i det enskilda fallet. I prövningen ingår också frågan om det
            finns ett realistiskt och verkligt internt flyktalternativ i hemlandet
            för den asylsökande. Asylsökande som bedöms vara flyktingar, alternativt
            skyddsbehövande eller övriga skyddsbehövande, har rätt till uppehållstillstånd.
          </note>
          <note>
            Framkommer nya omständigheter efter att ett beslut om avvisning
            eller utvisning vunnit laga kraft kan Migrationsverket pröva om
            dessa omständigheter utgör verkställighetshinder. En avvisning
            eller utvisning av en utlänning får aldrig verkställas till ett
            land om det finns skälig anledning att anta att han eller hon
            riskerar dödsstraff, kroppsstraff, tortyr eller annan omänsklig
            eller förnedrande behandling eller bestraffning.
          </note>
          <note>
            Inför besluten i enskilda ärenden har Migrationsverket tillgång
            till en omfattande rapportering om situationen i de asylsökandes
            hemländer. Mi ­ grationsverkets handläggare och beslutsfattare
            har stöd av rättspraxis, rikt ­ linjer och rekommendationer för
            att nå en enhetlig rättstillämpning med hög kvalitet. Migrationsverket
            arbetar med systematisk kvalitetsuppfölj ­ ning av handläggande
            och beslutsfattande. Jag har förtroende för Migra ­ tionsverkets
            arbetssätt. Givetvis följer jag Migrationsverkets arbete, men
            det är inte regeringen som kvalitetsgranskar enskilda ärenden.
          </note>
          <note>
            Sverige är förpliktat att tillhandahålla möjligheten att söka
            asyl och få en sådan ansökan prövad enligt en ordning som står
            i överensstämmelse med internationella förpliktelser. Vi uppfyller
            detta och har ett regelverk som svarar mot höga krav på rättssäkerhet.
          </note>
          <note>
            När det gäller regeringens syn på de fasansfulla handlingar som
            begås i Irak, men även i Syrien, kan jag hänvisa till utrikesministerns
            svar i kammaren den 7 november 2014 på Birgitta Ohlssons interpellation
            om Islamiska statens/ Daeshs folkmord i Irak och Syrien och till
            biståndsministerns svar den 29 oktober 2014 på Robert Hannahs
            skriftliga fråga om den humanitära situationen för IS offer.
          </note>
          <note type="speaker">
            Anf. 23 ROBERT HANNAH (FP):
          </note>
          <note>
            Herr talman! Tack, justitie- och migrationsministern, för ditt
            svar! Jag kan dock börja med att säga att jag hade sett samma
            text om jag hade gått in på Wikipedia eller om jag hade gått in
            på lagtext.se som det du säger till mig, det vill säga du har
            i princip inte svarat mig någonting.
          </note>
          <note>
            Men jag ska gå till sakärendet . Tyvärr handlar det inte om ett
            enskilt ärende, vilket migrationsministern påstår. Detta handlar
            tyvärr om ett systematiskt utvisningsbeslut som ges i princip
            samtliga yezidier eller assyrier som åter söker asyl efter att
            de har fått avslag, det vill säga före detta papperslösa som återigen
            har fått möjligheten att söka. Att hävda att det är enskilda ärenden
            är faktiskt en ren lögn.
          </note>
          <note>
            Migrationsministern hänvisar till utrikesminister Margot Wallströms
            svar till mig i en interpellationsdebatt tidigare under den här
            månaden. Utrikesministern bekräftade i sitt svar till mig att
            det föreligger risk för folkmord, det vill säga din minister i
            din regering hävdade att det finns risk för folkmord på de här
            två folkgrupperna. Därför undrar jag, herr talman, om migrationsministern
            skulle kunna besvara frågan: Vad innebär det för förpliktelser
            för Sverige i migrationsrättsligt hänseende när det finns en risk
            för folkmord för de personer som Migrationsverket nu skickar tillbaka?
          </note>
          <note type="speaker">
            Anf. 24 Justitie- och migrationsminister MORGAN JOHANSSON (S):
          </note>
          <note>
            Herr talman! Till och med Wikipedia kan ha rätt ibland. Och ordningen
            är faktiskt den att Migrationsverket prövar de här fallen enligt
            de lagar och regler som finns. Om man inte är nöjd med det kan
            man sedan överpröva det och överklaga det till migrationsdomstolen.
          </note>
          <note>
            Jag kan inte som minister – det kan inte Robert Hannah heller
            – gå in i enskilda ärenden och säga: Nu ska ni besluta på det
            sättet eller på det sättet. Inte heller när det gäller praxisdelen
            kan vi utöva den typen av maktutövning som Robert Hannah tydligen
            gärna eftersträvar.
          </note>
          <note>
            Inget land i Europa tar lika stort ansvar för flyktingsituationen
            i Syrien och Irak som Sverige gör. Vi har ungefär 70 000 asylsökande
            i år. Det kanske är uppemot 100 000 asylsökande nästa år. Många
            av dessa människor kommer från de här regionerna – Irak och Syrien
            – och flyr undan det fruktansvärda krig som pågår där. Räknat
            per capita är Sverige det land som tar emot allra flest av dessa.
            De allra flesta av dem som flyr från Syrien och många av dem som
            flyr från Irak får också permanent uppehållstillstånd i Sverige.
          </note>
          <note>
            Jag skäms inte ett ögonblick, ska jag säga, för den politik som
            vi för. Det är nämligen vårt land som visar att man kan ge dessa
            människor skydd, stöd, tak över huvudet och mat för dagen – det
            handlar om dem som nu flyr från dessa förhållanden.
          </note>
          <note>
            Försök inte utmåla Sveriges flyktingpolitik som hård och kall
            i det här avseendet! Det är tvärtom. Vi tar ett väldigt stort
            ansvar.
          </note>
          <note>
            Robert Hannah är oroad för att vi ska få kritik av UNHCR. Det
            händer ibland att Sverige får kritik av UNHCR i vissa frågor och
            i vissa detaljer. Men generellt sett ger UNHCR mycket höga betyg
            till Sverige för vårt flyktingmottagande. Man talar till och med
            om Sverige som ett av de bästa länderna när det gäller en rättssäker
            migrationspolitik .
          </note>
          <note>
            Men alla som kommer har inte skyddsbehov. Varje fall måste prövas
            individuellt. Har man skyddsbehov får man stanna. Har man inte
            skydds ­ behov får man inte stanna, och då avvisas man igen. Så
            måste ordningen vara. Jag tänker inte ta på mig att gå in i dessa
            enskilda ärenden och avgöra dem på politisk väg, utan det är en
            fråga för Migrationsverket och migra ­ tionsdomstolen.
          </note>
          <note>
            Sedan gäller det folkmordsfrågan. Såvitt jag vet uttalade aldrig
            den tidigare regeringen, den borgerliga regeringen, att det som
            pågår i Irak och Syrien är att anse som folkmord i juridisk mening.
            Det beror på att folkmord som ett juridiskt begrepp i första hand
            också prövas av domstol, innan man kan börja använda det. Det
            är alldeles riktigt att det då som en följd av det följer ett
            antal förpliktelser.
          </note>
          <note>
            Vad jag kan säga är att det som pågår är avskyvärda handlingar.
            De kan många gånger dessutom betraktas som och anses vara brott
            mot mänskligheten. Precis som utrikesministern har sagt kan det
            föreligga en risk för folkmord. Men att det är ett fullbordat
            folkmord eller att det pågår ett folkmord sa inte den gamla regeringen,
            och det har inte den nuvarande regeringen heller gjort hittills.
          </note>
          <note>
            Det innebär naturligtvis inte att det har någon avsevärd betydelse
            för bedömningen i varje enskilt fall. Det är klart att man inte
            får avvisa en person om det finns, som det står, skälig anledning
            att anta att han eller hon riskerar dödsstraff, kroppsstraff,
            tortyr eller annan omänsklig eller förnedrande behandling eller
            bestraffning. Så är lagreglerna, och jag litar på den ordning
            vi har, att våra domstolar och Migrationsverket tolkar de lagarna
            på ett korrekt sätt.
          </note>
          <note type="speaker">
            Anf. 25 ROBERT HANNAH (FP):
          </note>
          <note>
            Herr talman! När en utrikesminister uttalar att det finns en
            risk för folkmord innebär det enligt folkmordskonventionen att
            det finns vissa förpliktelser att stoppa sådana folkmord. Därför
            undrar jag, med tanke på att Stefan Löfven till exempel under
            sitt sommartal uttalade att Sverige ska göra allt i sin makt för
            att hjälpa till att stoppa Isis, hur det kan ligga i samma riktlinje
            att systematiskt skicka tillbaka personer som tillhör de här två
            folkgrupperna, som riskerar att utsättas för folkmord. Vilka är
            Sveriges förpliktelser i det här ärendet, när det finns risk för
            folkmord och folkmordskonventionen faktiskt uttalar att Sverige
            har förpliktelser när man anser att det finns risk för folkmord
            eller försök till folkmord, som det står i konventionen?
          </note>
          <note type="speaker">
            Anf. 26 Justitie- och migrationsminister MORGAN JOHANSSON (S):
          </note>
          <note>
            Herr talman! Vi ska naturligtvis göra allt för att försöka förhindra
            det som nu sker, tillsammans med andra länder. Det gör vi också.
          </note>
          <note>
            Ett initiativ som den här regeringen nu tar är att stoppa dem
            som reser ned för att träna eller delta i strid, i förlängningen,
            med den typ av terrornätverk som IS är. Jag ska kanske informera
            Robert Hannah om att den tidi gare regeringen gick ut och sa att
            man tänkte kriminalisera stridande för IS, men när vi kom till
            Justitiedepartementet den 3 oktober fanns det inte ett skrivet
            papper om detta. Det fanns inte ens ett utkast till ett utredningsdirektiv
            om det här, utan det är vi i den nya regeringen som har fått dra
            igång den processen. Inom kort kommer vi att tillsätta en sådan
            utredning för att se till att vi kan leva upp till de förpliktelser
            som bland annat följer av den nya FN-resolutionen.
          </note>
          <note>
            Vi gör vad vi kan på svensk hemmaplan, så att säga, men också
            i samarbete med andra länder för att försöka få stopp på detta.
          </note>
          <note>
            Vi tar hand om väldigt många som är asylsökande från den här
            regio ­ nen. Utmåla inte Sverige som ett land där man inte tar
            socialt och soli ­ dariskt ansvar! Det är faktiskt precis tvärtom.
            Och innan du ställer dig i riksdagens talarstol och anklagar människor
            för lögn tycker jag nog att du ska kontrollera vad sanningen egentligen
            är.
          </note>
          <note>
            Jag har inte möjlighet som minister att gå in i enskilda ärenden.
            De här frågorna ligger på Migrationsverket och migrationsdomstolen.
            Den ordningen måste man faktiskt respektera.
          </note>
          <note type="speaker">
            Anf. 27 ROBERT HANNAH (FP):
          </note>
          <note>
            Herr talman! Jag tycker att det kan vara bra att fokusera på
            vad man vill göra när man är i regering i stället för på vad andra
            gjorde när de var i regering. Det kan vara en ganska bra utgångspunkt
            om man vill vara med och styra ett land.
          </note>
          <note>
            I mina ögon borde det vara självklart att det är sannolikt att
            varje enskild person som tillhör folkgruppen assyrier eller folkgruppen
            yezidier som skickas tillbaka till Irak kommer att känna en välgrundad
            fruktan för att utsättas för allvarliga övergrepp, eftersom det
            finns en risk för folkmord, eftersom den irakiska staten inte
            har möjlighet att skydda sin lokalbefolkning, eftersom vi har
            en terrororganisation som väljer att sälja kvinnor på slavmarknader
            och eftersom vi har en terrororganisation som systematiskt utrotar
            män i byar om de är över tolv år.
          </note>
          <note>
            Det pågår alltså ett systematiskt övergrepp mot dessa två folkgrupper.
            Det känns som att ni faktiskt skulle kunna göra mer än att gå
            runt och tro att det här löser sig av sig själv och att den socialdemokratiska
            regeringen är så himla god. I stället för att, som Folkpartiet
            vill, delta i den USA-ledda koalitionen för att stoppa folkmordet
            vill ni ju straffa till exempel svenskkurder som reser ned till
            Irak för att stoppa detta – vilket de gör med tanke på att Sveriges
            regering inte vill hjälpa till.
          </note>
          <note>
            Jag vill också påpeka att Sverige faktiskt har förpliktelser
            att bedöma de här fallen annorlunda när utrikesministern uttalar
            att det finns en risk för folkmord. Min uppmaning är al ltså att
            migrationsministern ska se över hur man har hanterat ärendena
            – det är nämligen fler än ett; jag känner till över 15 ärenden
            – och undersöka om det har gjorts korrekta bedömningar i de fallen.
          </note>
          <note type="speaker">
            Anf. 28 Justitie- och migrationsminister MORGAN JOHANSSON (S):
          </note>
          <note>
            Herr talman! Det är ett stort antal asylsökande från både Irak
            och Syrien som kommer till Sverige. När det gäller den irakiska
            delen är det fler som får stanna än som avvisas. En del av dem
            vi avvisar avvisas dessutom enligt Dublinförordningen, det vill
            säga till det land där de ska söka asyl – det första ankomstlandet
            i Europa. Men jag skulle nog vilja säga att vi tar ett mycket
            stort ansvar för den humanitära katastrof de här frågorna faktiskt
            handlar om.
          </note>
          <note>
            Jag tror att Robert Hannah missuppfattar vad vi vill göra när
            det gäller att kriminalisera dem som tränar för strid i terroristnätverken.
            Vi tänker naturligtvis inte kriminalisera de svenskkurder som
            åker ned, utan vi talar om dem som strider för eller tränar med
            terroristorganisationerna. I botten har vi dessutom en FN-resolution
            om att göra detta, och den är bindande för alla världens medlemsstater.
          </note>
          <note>
            Vad jag påpekade var bara att det när vi kom in på Justitiedepartementet
            inte fanns någon påbörjad process i den här frågan, trots att
            det fanns en del yviga löften före valet. Det är i stället vi
            som får påbörja processen, och vi gör det så snabbt vi kan. Jag
            menar nämligen att det är viktigt att försöka sätta stopp för
            den här typen av resande ned till terroristnätverk.
          </note>
          <note>
            När det gäller den här frågan menar jag i sak att vi tar det
            ansvar vi ska. Vi kan dock inte på politisk nivå ta över de avgöranden
            Migrationsverket och domstol har att fatta. Återigen: Vi har tydliga
            riktlinjer att utgå ifrån, och det är att en avvisning inte får
            ske om han eller hon riskerar dödsstraff, kroppsstraff, tortyr
            eller annan omänsklig och förnedrande behandling eller bestraffning.
            Det tycker jag är en väldigt tydlig utgångspunkt.
          </note>
          <note>
            Överläggningen var härmed avslutad.
          </note>
          <note>
            § 14 Svar på interpellation 2014/15:129 om oberoende observatörer
            vid tvångsavvisningar
          </note>
          <note type="speaker">
            Anf. 29 Justitie- och migrationsminister MORGAN JOHANSSON (S):
          </note>
          <note>
            Herr talman! Christina Höj Larsen har frågat mig om jag har gjort
            ställningstagandet att det bör införas ett system med oberoende
            observatörer vid tvångsavvisningar från Sverige. Höj Larsen har
            även frågat ifall jag, om så är fallet, avser att ta initiativ
            till att införa ett dylikt system och vilka tidsramarna är.
          </note>
          <note>
            Inledningsvis vill jag understryka att den svenska ordningen
            ger goda förutsättningar för att säkerställa att personer som
            ska utvisas med tvång behandlas humant och med värdighet under
            hela processen. Ansvariga myndigheter är alltid skyldiga att behandla
            enskilda individer med respekt för deras integritet och får aldrig
            använda mer tvång än vad som är nödvändigt.
          </note>
          <note>
            Min uppfattning är att detta förhållningssätt också genomsyrar
            våra svenska myndigheters agerande i samband med att utvisningsbeslut
            ska verkställas. För det fallet att ett fel ändå uppkommer i samband
            med ett enskilt ärende finns möjlighet att låta åklagare utreda
            detta inom ramen för en sedan länge etablerad ordning.
          </note>
          <note>
            Den 1 maj 2012 genomfördes i svensk rätt de lagändringar som
            föranleddes av EU:s så kallade återvändandedirektiv. I direktivet
            föreskrivs bland annat att medlemsstaterna ska sörja för ett effektivt
            övervakningssystem vid påtvingade återvändanden. I propositionen
            för direktivets genomförande konstaterade regeringen att det finns
            ett flertal instanser i svensk rätt vilka kan anses utöva en sådan
            tillsyn som avses i direktivet. Jag delar uppfattningen att dessa
            instanser utgör en viktig del av den ordning som ska säkerställa
            att enskilda individers rättigheter tillgodoses. Regeringen kommer
            att noga följa utvecklingen på området.
          </note>
          <note type="speaker">
            Anf. 30 CHRISTINA HÖJ LARSEN (V):
          </note>
          <note>
            Herr talman! Jag tackar migrationsministern för svaret.
          </note>
          <note>
            Ja, svenska utvisningar ska ske under humana och värdiga former.
            Ändå har det nyligen, återigen, framkommit uppgifter som får detta
            att komma på skam. Radioprogrammet Kaliber har granskat ett stort
            antal utvisningar från Sverige, och de har fått fram uppgifter
            om att det vid ett flertal tillfällen har förekommit att Kriminalvårdens
            transporttjänst har injicerat lugnande narkotikaklassade medel
            under tvång.
          </note>
          <note>
            I Sverige är det olagligt att ge lugnande injektioner mot någons
            vilja om inte personen är omhändertagen enligt lagen om psykiatrisk
            tvångsvård. Den psykiatriska tvångsvården är ett av mycket få
            tillfällen då man upphäver en persons grundlagsskyddade rättigheter.
            När vi ser att detta ändå har förekommit utanför den psykiatriska
            tvångsvården – de mycket strikta ramar vi har satt för att skydda
            individens integritet – är det väldigt allvarligt.
          </note>
          <note>
            Det är inte heller första gången vi får vetskap om den här typen
            av övergrepp; Kaliber plockade fram uppgifterna redan 2010. Det
            är alltså ingen nyhet för myndigheterna. Röster har höjts för
            att införa ett system med oberoende observatörer vid tvångsavvisningar,
            och det är en lösning vi förespråkar. När det nu återigen har
            visat sig att Sverige brister i sitt åtagande att utvisningarna
            ska ske under humana och värdiga former är det dags att aktualisera
            frågan.
          </note>
          <note>
            Det är därför jag står inför vår migrationsminister i dag. Jag
            vill höra om det finns en vilja att se till att inte heller personer
            som ska utvisas fråntas den här viktiga, grundlagsskyddade rättigheten.
          </note>
          <note type="speaker">
            Anf. 31 Justitie- och migrationsminister MORGAN JOHANSSON (S):
          </note>
          <note>
            Herr talman! De fall med tvångsinjiceringar Christina Höj Larsen
            tar upp ser vi naturligtvis mycket allvarligt på. Det gäller inte
            bara regeringen utan också Kriminalvården, som ju har hand om
            dessa resor.
          </note>
          <note>
            Om det är så att detta har förekommit pekar allt mot att det
            är ett lagbrott, och det får då utredas i vederbörlig ordning.
            Nu vet jag att Kriminalvården har gjort en anmälan till Inspektionen
            för vård och omsorg just om att genomföra den typen av utredning,
            och jag utgår ifrån att de går till botten med det. Jag kan inte
            föregripa en sådan utredning. Om det i slutändan kanske landar
            i domstol måste det vara domstolen som avgör vad som har hänt
            och i så fall hur man ska se på den saken. Om det har förekommit
            är det dock troligen ett lagbrott, och det finns naturligtvis
            alla skäl att se allvarligt på det.
          </note>
          <note>
            När det sedan gäller oberoende observatörer tror jag att nummer
            ett är att man ska kunna genomföra avvisningarna, och det av flera
            skäl. Grunden i migrationspolitiken är trots allt att man får
            stanna om man har skyddsbehov. Har man inte skyddsbehov får man
            inte stanna, och då måste det finnas sätt att avvisa dem som inte
            får stanna. Det kan ske antingen på frivillig basis eller, i värsta
            fall, med de tvångsmedel vi i dag använder oss av. Precis som
            Höj Larsen säger är det viktigt att det genomförs på ett värdigt
            sätt, och i de allra flesta fall går det odramatiskt till.
          </note>
          <note>
            Enligt de direktiv som ligger till grund för det här talar man
            om ett effektivt övervakningssystem. Det finns ingen generell
            definition av vad som är ett effektivt övervakningssystem, men
            hittills har vi sagt att de institutioner vi har – Justitiekanslern,
            Justitieombudsmannen, Migrationsverket i sig, Rikspolisstyrelsen
            och så vidare – är tillräckliga för att leva upp till det. Vi
            har i dagsläget inga planerade initiativ för att ändra på detta,
            om vi inte får signaler om att rättsläget har förändrats. I så
            fall får vi ta upp frågan igen.
          </note>
          <note>
            Om vi ska ta upp frågan uppkommer två saker. Den ena är naturligtvis
            en budgetfråga; det här är inte gratis att göra, och då måste
            vi ha pengar till det. Jag ska säga att jag inte har några pengar
            avsatta i vår budget nu, och det har inte Vänsterpartiet heller
            eftersom ni står bakom budgeten. Den andra saken är att hitta
            vem som i så fall ska vara oberoende observatörer.
          </note>
          <note>
            Det är inte alltid lätt att hitta frivilligkrafter som gärna
            vill ställa upp på detta, för om man gör det finns det en risk
            att man legitimerar förfarandet i sig. Och det är inte alltid
            de som accepterar att vi över huvud taget har tvångsavvisningar
            på det här sättet.
          </note>
          <note>
            En variant skulle kunna vara att ge uppdraget att övervaka detta
            till en annan myndighet. Men innan vi är där måste vi ha en budget
            för det, och sedan får vi lösa frågan om vem som skulle stå för
            detta.
          </note>
          <note>
            Än så länge, som sagt, tycker jag nog att systemet i huvudsak
            fungerar bra. Jag utgår från att de här fallen utreds ordentligt
            av de instanser som har det ansvaret.
          </note>
          <note type="speaker">
            Anf. 32 CHRISTINA HÖJ LARSEN (V):
          </note>
          <note>
            Herr talman! Frågan för dagen är just hur vi tycker att det här
            funkar för oss. Uppgifterna framkom alltså första gången 2010.
            Sedan dess har myndigheterna haft ganska gott om tid på sig att
            utreda och titta på fallen, för dessa fall som Kaliber nu återigen
            tar upp, och som jag också ser att myndigheten tar upp, går ju
            ända tillbaka till 2009.
          </note>
          <note>
            Mitt svar är att det här funkar väl så där för oss om vi är beroende
            av journalisters avslöjande av den här typen av väldigt allvarliga
            övergrepp på personers grundlagsskyddade rättigheter. Då tycker
            jag, precis som kommissionen ursprungligen föreslog, att det skulle
            kunna vara någon typ av övervakning. De föreslog frivilligorganisationer.
            Ja g håller helt med om att det inte är en lämplig lösning. Vi
            hör också av organisationerna själva att de inte alls är intresserade
            av det. Det kan uppkomma ganska allvarliga svårigheter om man
            ena dagen jobbar med pap perslösa och gömda och andra dagen ska
            följa med på tvångsutvisning. Det förstår jag mycket väl.
          </note>
          <note>
            Det som är intressant är just detta att vi ser att det här är
            personer som absolut inte har något skyddsnät. Det är några av
            de allra mest sårbara människor som finns i vårt samhälle som
            ska utsättas för en mycket svår åtgärd, nämligen tvångsmässigt
            återvändande. Att vi i den situationen har den yttersta varsamheten
            och respekten för att de mänskliga rättigheterna följs tycker
            jag är helt avgörande.
          </note>
          <note>
            Det är helt sant att vi inte har någon budget för detta. Det
            vi vill ha är ett samtal om hur vi ser till att det här inte sker
            igen. Ett sätt skulle kunna vara att under JO och JK göra stickprovskontroller
            eller liknande och att man skulle kunna ta in det i budgeten i
            ett senare läge.
          </note>
          <note>
            Det man framför allt måste fråga sig är: Vilka möjligheter har
            en person som under deportation har utsatts för detta, och som
            sedan sitter i Afghanistan eller Somalia, att berätta om det och
            kräva att det sker någon typ av åtgärd i Sverige? Det säger sig
            självt att de har ganska små möjligheter. Jag tycker att det här
            är allvarligare än så.
          </note>
          <note type="speaker">
            Anf. 33 Justitie- och migrationsminister MORGAN JOHANSSON (S):
          </note>
          <note>
            Herr talman! Jag förstår mycket väl problematiken när man väl
            är ute ur landet. Hur ska man då kunna prata med Justitieombudsmannen
            eller Justitiekanslern?
          </note>
          <note>
            Det finns ett argument här. Å andra sidan har vi inte löst frågan
            om vem som i så fall ska stå för tjänsten med oberoende observatörer.
            Dess ­ utom måste vi vara beredda att sätta av pengar till det.
          </note>
          <note>
            Det enda jag kan säga i dag är att jag ser problemet och tänker
            följa upp det väldigt noga för att se vilka signaler som finns.
            Inte minst ska det bli intressant att se vad som egentligen har
            hänt i de enskilda fallen och hur man går till botten med det.
          </note>
          <note>
            Får jag fler signaler om att det här inte fungerar måste vi ta
            någon form av initiativ, och det gör vi förstås i så fall gärna
            i samarbete med riksdagen. Men än så länge är vi inte riktigt
            där.
          </note>
          <note>
            Som sagt: Jag följer frågan noga, och jag ser problematiken när
            det gäller möjligheten att ha en effektiv övervakning.
          </note>
          <note type="speaker">
            Anf. 34 CHRISTINA HÖJ LARSEN (V):
          </note>
          <note>
            Herr talman! Jag tycker att det på många sätt är överraskande
            positiva besked att man faktiskt ser problematiken och förstår
            att om en person väl sitter i Afghanistan upphör idén om ett fint
            svenskt system som fungerar så snart personen är långt borta.
          </note>
          <note>
            Tvångsutvisningar är väldigt dyra och påkostade. Att tänka igenom
            ett bra system med stickprov, kontroller eller någon typ av mr
            -ombudsman, som vid tillfällen ser till att det verkligen går
            rätt till, tror jag vore väldigt klokt och ett föredöme i en värld
            där man alldeles för ofta åsidosätter de svagastes rättigheter
            även vid sådana här tillfällen. Det hoppas jag att vi en vacker
            dag kan genomföra.
          </note>
          <note type="speaker">
            Anf. 35 Justitie- och migrationsminister MORGAN JOHANSSON (S):
          </note>
          <note>
            Herr talman! Låt oss föra den här diskussionen vidare i så fall.
            Jag är glad att Christina Höj Larsen inte har ifrågasatt tvångsavvisningar
            som sådana. Det är faktiskt en ordning som vi måste ha om vi över
            huvud taget ska upprätthålla grundprincipen.
          </note>
          <note>
            I de allra flesta fall klarar man det här ganska odramatiskt.
            De allra flesta avvisningar är dessutom frivilliga. Men när man
            är i de allra svåraste situationerna, hur ser man då till att
            man inte går utanför sina ramar?
          </note>
          <note>
            Hittills är det sagt att Justitieombudsmannen, Justitiekanslern
            och de myndigheter vi har upprätthåller reglerna på ett bra sätt.
            Samtidigt ser jag också en utveckling på andra håll där man lyfter
            fram detta med oberoende observatörer. Till exempel har Frontex
            i sina riktlinjer krav på oberoende observatörer när det gäller
            de flygningar som sker där. Där ser vi en sådan utveckling.
          </note>
          <note>
            Jag tar gärna det här vidare. Vi knäcker inte i riksdagens talarstol
            i dag frågan om vad vi ska göra. M en det tål att fundera s på
            hur man kan skapa en bättre ordning, och här har det kommit några
            idéer.
          </note>
          <note>
            Om inte frivilligorganisationerna vill vara med på detta, och
            man då ger uppdraget till en annan myndighet, är risken att legitimiteten
            i allmänhetens ögon ändå inte blir så stor som den skulle kunna
            vara, därför att man alltid kan säga att det var en myndighet
            som tittade på detta. Det är också ett bekymmer i det här. Därför
            gäller det att hitta en ordning som klarar att upprätthålla både
            så stor trovärdighet och legitimitet som möjligt.
          </note>
          <note>
            Låt oss ta tillbaka frågan till Regeringskansliet för att jobba
            vidare med den, så får vi se var vi i slutänden landar.
          </note>
          <note>
            Överläggningen var härmed avslutad.
          </note>
          <note>
            § 15 Svar på interpellationerna 2014/15:11 1 och 114 om avskaffandet
            av anslaget till finansmarknadsforskning
          </note>
          <note type="speaker">
            Anf. 36 Statsrådet PER BOLUND (MP):
          </note>
          <note>
            Herr talman! Mats Persson har frågat mig om jag kommer att ta
            initiativ till en konsekvensanalys av nedläggningen av forskningsprogrammet
            för finansmarknadsforskning och ompröva min inställning till finansmarknadsforskningen
            i ljuset av vad en sådan analys kommer fram till.
          </note>
          <note>
            Vidare har Jonas Jacobsson Gjörtler frågat mig
          </note>
          <note>
             vilken grund jag och regeringen har för påståendet att finansmarknadsforskningen
            kan fortsätta i relevant omfattning efter att den statliga delfinansieringen
            fasats ut
          </note>
          <note>
             om jag och regeringen är beredda att ompröva förslaget att
            fasa ut anslaget om det visar sig att finansmarknadsforskningen
            påverkas negativt av utfasningen av den statliga delfinansieringen
          </note>
          <note>
             hur jag ser på vikten av forskning på finansmarknadsområdet,
            bland annat med tanke på den omfattande banksektor vi har i Sverige
            och de risker vi vet att den kan medföra.
          </note>
          <note>
            Jag svarar på båda interpellationerna i ett och samma svar.
          </note>
          <note>
            I samband med finanskrisen vidtogs en rad åtgärder för att främja
            stabilitet på finansmarknaderna. Den mest väsentliga åtgärden
            var att ta fram ett ramverk för finansiell stabilitet i bred politisk
            samverkan, där de viktigaste delarna var stärkta regelverk, förbättrad
            tillsyn, effektivt krishanteringssystem och förstärkt insättningsgaranti.
            En del av initiativen var av långsiktig karaktär och en del av
            temporär karaktär med varierande längd på utfasningsperioden.
          </note>
          <note>
            Det inrättade finansiella stabilitetsrådet är ett viktigt forum
            för regeringen att avhandla frågor om finansiell stabilitet, behovet
            av åtgärder för att motverka uppbyggnaden av finansiella obalanser
            och, i händelse av en finansiell kris, behovet av åtgärder för
            att hantera en sådan situation.
          </note>
          <note>
            En av åtgärderna i samband med finanskrisen var därför ett skyndsamt
            genomförande av en satsning på finansmarknadsforskning. Verket
            för innovationssystem, Vinnova , fick därför i uppdrag att finansiera
            en sådan satsning. Ett nytt anslag inrättades i statens budget
            för finansmarknadsforskning med en ram på 30 miljoner kronor per
            år.
          </note>
          <note>
            I övrigt finansieras en betydande del av forskningen i Sverige
            genom statliga forskningsfinansiärer, till exempel Vinnova och
            Vetenskapsrådet. Medlen fördelas ut efter ansökan i konkurrens
            mellan olika intressenter inom olika samhällsområden. Därutöver
            finns en omfattande forskningsfinansiering från näringslivets
            sida.
          </note>
          <note>
            En viktig målsättning för genomförandet av programmet för finans
            ­ marknadsforskning har varit att den privata finansmarknadsbranschen
            skulle bidra med hälften av de totala insatserna. Samverkan och
            samfinan ­ sieringen fungerar väl, och den privata finansmarknadsbranschen
            har tagit ansvar för att utveckla forskningen. Detta bör medföra
            att det även fram ­ över bör finnas goda förutsättningar att bedriva
            en bra forskning.
          </note>
          <note>
            För att säkerställa en fortsatt högkvalitativ finansmarknadsforskning
            kan det dock finnas anledning att ge Vinnova i uppdrag att lämna
            en redovisning till regeringen med en konsekvensanalys av de ändrade
            förutsättningarna för forskningen. Mot bakgrund av resultatet
            av en sådan analys bör sedan förnyade överväganden i saken göras.
          </note>
          <note type="speaker">
            Anf. 37 MATS PERSSON (FP):
          </note>
          <note>
            Herr talman! Det är trevligt att höra att finansmarknadsminister
            Per Bolund här i kammaren i dag är så pass öppen för ett omvärderande
            av beslutet, men jag är inte helt nöjd med svaret ändå.
          </note>
          <note>
            Initiativet att skapa ett program för finansmarknadsforskning
            togs i ljuset av den globala finansiella krisen 2008/09. Ökad
            kunskap om hur banksystem och finansiella marknader påverkar den
            verkliga ekonomin, hur kriserna uppkommer, vilka följdeffekterna
            blir och hur hushållen påverkas är viktiga frågeställningar. När
            programmet initierades av alliansregeringen var det tydligt att
            horisonten var en tioårsperiod.
          </note>
          <note>
            Per Bolund säger att verksamheten inte har utvärderats. Det är
            fel i sak eftersom Vinnova själv har utvärderat den verksamhet
            som finns i Stockholm, Göteborg och Lund och givit verksamheten
            gott betyg.
          </note>
          <note>
            På de lärosäten där denna forskning bedrivs har det funnits en
            inriktning att den ska fortsätta i flera år till. I det läget
            kommer den rödgröna regeringen med ett drastiskt besked och beslut
            i budgetpropositionen som innebär att det för 2015 tas bort 10
            miljoner kronor och att stödet dras bort helt från 2016, vilket
            i sak betyder en nedläggning av detta program.
          </note>
          <note>
            Det argument som finansmarknadsministern anger om privat medfinansiering
            bygger på tanken att det i grunden finns en statlig grundforskning,
            en statlig finansiering. Det är grunden för att privata intressenter
            utöver det ska addera pengar till forskning.
          </note>
          <note>
            Vi var många som blev överraskade av beslutet att så drastiskt
            och mitt under tioårsperioden dra undan pengarna. Nu sker en öppning
            i den meningen att Per Bolund säger att regeringen avser att konsekvensbeskriva
            detta. Men det saknas fortfarande pengar för 2015, och inför 2016
            är det i den budgetproposition som ligger på bordet aviserat att
            pengarna försvinner helt och hållet.
          </note>
          <note>
            Konsekvensbeskrivningen borde ni ha gjort för länge sedan. En
            normal beslutsfattare samlar först in ett underlag avseende om
            det är en bra eller dålig verksamhet och om verksamheten klarar
            sig med mindre pengar eller mer. Men ni har direkt, utan att göra
            det, bestämt att dra undan pengarna och lägga ned verksamheten.
          </note>
          <note>
            Nu flaggar ni för att ni är beredda att konsekvensutreda detta,
            vilket jag välkomnar. Jag vill dock veta vad nästa steg är rent
            konkret. Avser regeringen att skjuta till pengar? Har vi att vänta
            en tilläggsbudget till våren där pengarna säkerställs långsiktigt?
            Vad händer med pengarna för 2015?
          </note>
          <note>
            Det här var ett drastiskt, ogenomtänkt och oansvarigt beslut.
            Det är bra att regeringen flaggar för ett omtag, men jag vill
            ha ett förtydligande av vad som sker med pengarna för både 2015
            och 2016 och av hur finansmarknadsministern långsiktigt ser på
            denna verksamhet.
          </note>
          <note type="speaker">
            Anf. 38 JONAS JACOBSSON GJÖRTLER (M):
          </note>
          <note>
            Herr talman! Det var med viss förvåning vi noterade detta förslag
            som var nästan insmuget i budgeten, för det annonserades inte
            på något tydligt sätt. I regeringens budget fanns det dock med
            att man plötsligt skulle avveckla anslaget till finansmarknadsforskningen,
            och det skulle ske ganska drastiskt och snabbt.
          </note>
          <note>
            Utfasningen börjar redan under innevarande år. I den höständringsbudget
            som vi ska behandla finns en neddragning på drygt 1 miljon. Sedan
            fortsätter detta 2015, och 2016 är anslaget helt borta, enligt
            regeringens förslag.
          </note>
          <note>
            Jag har suttit i finansutskottet tillsammans med nuvarande finansmarknadsminister
            Per Bolund och hört honom, som jag uppfattat det, vara ärligt
            bekymrad över det som kan hända på finansmarknaden när det inte
            fungerar som det ska. Det har gällt många frågor, allt från hushållens
            skuldsättning till större frågor om banksektorn och finanssektorn.
            Jag hade därför förväntat mig att Per Bolund skulle vara lite
            mer försiktig än att stå bakom en budget som gör ett sådant drastiskt
            ingrepp.
          </note>
          <note>
            Det finns många problem med detta förslag. Ett rent principiellt
            problem är att det innebär att staten bryter ett långsiktigt åtagande.
            Staten har gått in och gjort utfästelser om ett tioårigt åtagande
            gentemot denna forskning, vilket staten i så fall ensidigt bryter.
            Det är problematiskt. Det handlar inte om bara finansmarknadsforskningen
            i sig, utan det är ett generellt problem för hur staten uppfattas
            som part i olika sammanhang.
          </note>
          <note>
            Dessa förpliktelser går dessutom åt båda håll. Som jag ser det
            kan staten inte ensidigt ta bort anslaget och sedan utgå från
            att den privata sidan behåller sin finansiering. Båda sidor har
            ett ansvar att stå för det man har sagt.
          </note>
          <note>
            Detta riskerar statens trovärdighet som part, och det är allvarligt.
            Det riskerar att skada Sveriges rykte när det gäller internationell
            forskning.
          </note>
          <note>
            Det uppfattas dessutom som ganska oseriöst. Jag har förstått
            att det finns exempel där man fick besked om anslag till sådan
            här forskning så sent som i september. Några veckor senare kom
            det nya besked från Vinnova när de sett budgetpropositionen där
            regeringen drar ned anslaget kraftigt för 2015 och tar bort det
            helt för 2016. Denna typ av ryckighet kan man inte ha i verksamheten,
            och det tror jag att finansmarknadsministern förstår.
          </note>
          <note>
            Finansmarknadsforskningen, med centrum i Stockholm och i samarbete
            med universiteten i bland annat Göteborg och Lund, håller mycket
            hög kvalitet. Vinnova har utvärderat detta, vilket nämndes tidigare.
            Denna utvärdering hoppas jag att finansmarknadsministern har fått
            ta del av och läst.
          </note>
          <note>
            Det man har byggt upp är en plattform, en infrastruktur, ett
            center för att kunna bedriva seriös forskning av internationell
            toppklass. Det borde vi vara stolta över i Sverige.
          </note>
          <note>
            Man kan också se det som att staten betalar en liten försäkringspremie
            i och med denna satsning, för vi vet vad som kan hända om denna
            sektor inte fungerar. Det kan ställa till stora problem i hela
            samhällssektorn.
          </note>
          <note>
            Per Bolund svarade inte riktigt på de konkreta frågor jag ställde.
            Jag ber därför Per Bolund att kika på de frågor jag ställde i
            interpellationen och komma med ett litet förtydligande.
          </note>
          <note type="speaker">
            Anf. 39 Statsrådet PER BOLUND (MP):
          </note>
          <note>
            Herr talman! Jag tackar interpellanterna för att de har ställt
            sina frågor så att vi kan ha denna diskussion. Det är värdefullt.
            Vi vill gärna ha en dialog med riksdagen om alla förslag som finns
            i budgeten, så jag välkomnar denna diskussion.
          </note>
          <note>
            Det är också bra att interpellanterna ställer sig positiva till
            den forskning som utförs. Det gör regeringen också. Det är viktigt
            att utforma ett bra system för forskning så att vi har en gedigen
            grund att stå på, till exempel inför kommande finansiell instabilitet
            och oro.
          </note>
          <note>
            Regeringens frågeställning avser att man valde en ganska ovanlig
            lösning när man avsatte pengar till ett specifikt område via statsbudgeten.
            Då är det rimligt att se om det finns andra möjligheter att finansiera
            denna typ av forskning.
          </note>
          <note>
            Forskning är viktigt. Jag har själv en bakgrund inom forskning,
            och regeringen är självklart inte kritisk till forskning. Det
            finns dock mycket forskning på annat håll som inte är finansierad
            via denna specifika forskningssatsning. Denna forskning kommer
            alltså inte att försvinna helt och hållet, vilket det har låtit
            som i debatten, utan det finns forskning inom andra institutioner
            som inte är finansierad genom just denna 30-miljonerspott.
          </note>
          <note>
            Regeringen ser positivt på den forskning som har bedrivits, och
            vi ser att den har ett värde. Ambitionen har aldrig varit att
            denna forskning skulle upphöra eller försvinna, utan den har varit
            att se om man kan hitta finansiering från andra håll.
          </note>
          <note>
            Det normala sättet att finansiera forskning är att man har forskningsråd
            och forskningsstiftelser och att man ansöker i konkurrens. Att
            man har konkurrens i forskningen och väger olika forskningsområden
            mot var ­ andra borde vara ett system som även passar de borgerliga
            ledamöterna i riksdagen.
          </note>
          <note>
            Anledningen till att vi är tvungna att göra olika typer av besparingar
            är att vi har ett väldigt bekymmersamt budgetläge. Vi har statsfinanser
            som i år går med 2 procents underskott, och det är klart att vi
            inte kan fortsätta att ha den situationen framöver. Det skulle
            göra att vi frångår det finanspolitiska budgetramverket och aldrig
            kan nå överskottsmålet. Där har regeringen en ambition och ett
            ansvar att se till att vi kan gå tillbaka till starkare statsfinanser.
          </note>
          <note>
            Detta motsvarar 90 miljarder kronor som successivt måste fyllas
            under årens lopp, och då måste vi i regeringen vara beredda att
            titta på alla områden och se vilka möjligheter som finns till
            besparingar.
          </note>
          <note>
            Om vi inte hade gjort den här typen av insatser hade vi inte
            kunnat göra de förstärkningar vi nu kommer med i budgeten, till
            exempel att förstärka trygghetssystemen, genomföra stora och viktiga
            satsningar på klimat och biologisk mångfald och göra de stora
            satsningar på till exempel skolan som finns med i den budget som
            kommer att hanteras här i riksdagen under hösten. Självklart måste
            vi försöka se olika möjligheter att finansiera detta vidare.
          </note>
          <note>
            Vi har dock tagit till oss den oro som finns hos interpellanterna
            men även hos andra och sett att det är värt att göra en konsekvensanalys.
            Där kan vi titta på om det finns möjligheter att finansiera forskningen
            på andra sätt, genom privata eller offentliga insatser.
          </note>
          <note>
            Konsekvensanalysen ska göras skyndsamt så att vi får ett underlag
            så snabbt som möjligt. Avsikten är att Vinnova ska få uppdraget
            inom kort och redovisa resultaten under våren 2015. Det kommer
            alltså att vara en skyndsam hantering av denna fråga. Utifrån
            det underlag som kommer in via konsekvensanalysen får vi i regeringen
            göra en förnyad bedömning av situationen.
          </note>
          <note type="speaker">
            Anf. 40 MATS PERSSON (FP):
          </note>
          <note>
            Herr talman! Finansmarknadsministern! Ökad kunskap om de finansiella
            marknaderna är inte oviktigt, inte minst i Sverige eftersom vi
            är ett av de länder i Europa som har en banksektor som utgör en
            stor del av vår ekonomi.
          </note>
          <note>
            De fyra stora bankerna i Sverige är systemkritiska för hela det
            svenska finansiella systemet. Hur de utvecklas och hur det finansiella
            systemet i Sverige och internationellt ser ut är viktigt för hela
            den svenska ekonomin.
          </note>
          <note>
            Det var mot den bakgrunden som alliansregeringen tog det speciella
            initiativet att långsiktigt titta på de här frågorna och att strategiskt
            satsa på ett särskilt program för dem med säte i Stockholm, Göteborg
            och Lund. Syftet var att öka kunskapen om frågorna.
          </note>
          <note>
            Vinnova har gjort en utvärdering – man kan kalla det en halvtidsrapport.
            En av mina frågor till ministern är: Vad är det i Vinnovas utvärdering
            som regeringen inte är nöjd med, och vad är det man tror att man
            kommer att hitta i konsekvensanalysen som skiljer sig från Vinnova
            ?
          </note>
          <note>
            En annan del handlar om att när ni nu mycket försiktigt öppnar
            upp för att titta på frågan kvarstår oron, Per Bolund. Vad händer
            med finansieringen 2015? Kommer det att ligga 10 miljoner kronor,
            eller kommer en tredjedel av verksamheten att behöva dras ned
            2015? Kommer man att leva i ovisshet om vad som händer till 2016?
          </note>
          <note>
            Min konkreta fråga till Per Bolund är: Avser ni att avsätta pengar
            till verksamheten för 2015 och även för 2016? Min andra fråga
            är: Vad är det i Vinnovas utvärdering som regeringen inte är nöjd
            med? Den har uppenbarligen inte varit tillräcklig ur ert perspektiv
            eftersom ni väljer att lägga ned verksamheten.
          </note>
          <note type="speaker">
            Anf. 41 JONAS JACOBSSON GJÖRTLER (M):
          </note>
          <note>
            Herr talman! Jag tackar finansmarknadsministern för svaret och
            utvecklingen av svaret.
          </note>
          <note>
            Det är inte någon slump att utformningen av den här delen av
            forskningen är som den är. Som jag nämnde tidigare handlar detta
            mer om att skapa en plattform, ett center och en infrastruktur
            för att kunna bedriva forskning i världsklass på det här området.
          </note>
          <note>
            Det blir därför inte riktigt relevant när finansmarknadsministern
            nämner att det vore bättre att hitta en annan modell där man har
            någon form av konkurrens inom forskningen. Det har man ju. Man
            måste söka pengar för att bedriva forskning på precis samma sätt
            som man gör i andra sammanhang. Det fungerar redan så.
          </note>
          <note>
            Det här handlar mer om att se till att plattformen finns så att
            man kan bedriva detta på ett seriöst sätt. Om plattformen inte
            finns kan forskning inte bedrivas, och då spelar det ingen roll
            om man försöker hävda att det finns pengar någon annanstans i
            systemet. Om man drar undan plattformen kommer det att begränsa
            möjligheterna.
          </note>
          <note>
            Jag uppfattar det inte som riktigt seriöst att man försöker hävda
            att det här är en del av ett bekymmersamt budgetläge och att man
            ska genomföra någon form av budgetsanering där man drar undan
            hela anslaget på 30 miljoner för finansmarknadsforskningen. Per
            Bolund vet att det är ett väldigt litet anslag i det stora sammanhang
            som statsbudgeten är – vi pratar om 900 miljarder. Detta handlar
            om 30 miljoner.
          </note>
          <note>
            Jag tycker att man kan se det som en i sammanhanget väldigt billig
            försäkringspremie från statens sida där man investerar en liten
            slant i att säkerställa att vi kan ha spjutspetsforskning på området
            för att undvika att hamna i problem, vilket vi annars skulle kunna
            riskera att göra om den finansiella sektorn inte fungerar som
            den ska.
          </note>
          <note>
            Vi har en stor banksektor och en stor finanssektor. Det är viktigt
            för oss att de fungerar i Sverige, och där tycker jag att staten
            bör kunna dra sitt strå till stacken. Då är det extra allvarligt
            att staten går in i ett åtagande som man sedan är beredd att bryta
            med så här kort varsel. Det riskerar statens trovärdighet som
            part.
          </note>
          <note>
            Men det är inte nog med det. Utöver att den allmänna forskningen
            bedrivs drar staten nytta av resurserna på annat sätt. Såväl Finansinspek
            ­ tionen och Riksbanken som Finansdepartementet och såvitt jag
            förstår även AP-fonderna använder sig av resultat från forskningen
            och har alltså nytta av att den finns. Staten får nog igen en
            hel del av detta på fler sätt än vad finansmarknadsministern kanske
            har uppfattat.
          </note>
          <note>
            Det som jag också tycker är allvarligt i ett mer demokratiskt
            sammanhang är att ingen kunde förutse detta. Det var ingenting
            som Miljöpartiet eller Socialdemokraterna berättade för väljarna
            före valet. Om vi vinner valet ska vi spara pengar i statens budget
            genom att dra in anslaget för finansmarknadsforskning – det har
            inte stått någonstans, Per Bolund, inte i era budgetmotioner under
            era år i opposition och inte i era program som ni gått till val
            på. Ingen visste detta, utan det har dykt upp efter valet.
          </note>
          <note>
            Jag tror att det är ganska uppenbart för de flesta att någon
            har sett att det finns ett anslag som man lite lätt – har man
            trott – bara kan plocka in. Jag tycker inte att det är seriöst.
          </note>
          <note>
            Nu är ändå signalen från finansmarknadsministern lite positiv.
            Han säger att man vill se över det här och göra någon form av
            analys eller utvärdering. Men egentligen behöver detta inte analyseras
            eller utvärderas. Det finns en analys av verksamheten, och vi
            vet att den är bra. Vad som händer om man drar undan pengarna
            behöver vi ingen analys av heller. Vi vet att om man drar undan
            pengarna försvinner verksamheten.
          </note>
          <note>
            Jag tycker att det vore bättre om finansmarknadsministern kunde
            lova här i dag att han ska göra vad han kan för att redan i vårändringsbudgeten
            säkerställa att anslaget återställs på det sätt som staten en
            gång har åtagit sig att det ska vara.
          </note>
          <note type="speaker">
            Anf. 42 Statsrådet PER BOLUND (MP):
          </note>
          <note>
            Herr talman! När vi tillträ d de som regering fick vi bistra
            besked från Finansdepartementet om hur allvarligt budgetläget
            var. Det var information vi inte hade innan vi kom i regeringsställning,
            och det är djupt bekymmersamt hur det ekonomiska läget ser ut.
          </note>
          <note>
            Vi har därför känt oss tvungna att genom principen många bäckar
            små hitta finansiering för att göra de reformer Sverige behöver
            för att kunna säkra till exempel skolsystemet och bedriva ett
            aktivt miljö- och klimatarbete som vi vet behövs för att vi ska
            kunna undvika andra typer av kriser. Det finns inte bara finansiella
            kriser i vår värld utan även andra sorters kriser som vi behöver
            hantera och motverka.
          </note>
          <note>
            När jag talade om ansökningar i konkurrens pratade jag snarare
            om konkurrensen mellan forskningsfält. Där är det ganska ovanligt
            att regeringen går in och pekar ut ett speciellt fält som ska
            ha speciell finansiering. Så brukar man inte göra i vanliga fall.
          </note>
          <note>
            Det är en intressant fråga om det är den principen som ska gälla
            framöver. Om den sittande regeringen till exempel skulle utpeka
            att 30 miljoner kronor ska skickas till klimatforskning, kan jag
            då räkna med herrar interpellanternas stöd för att det ska fortsätta
            under en tioårsperiod eller liknande? Det är i så fall en lite
            ny princip som införs när det gäller forskningsfinansiering.
          </note>
          <note>
            När det gäller frågan om finansiella risker är jag, precis som
            Jonas Jacobsson Gjörtler var inne på, bekymrad över de risker
            som finns. Jag ser stora behov av att hantera riskerna för att
            vi på nytt hamnar i finansiell oro. Det ser jag som en av mina
            absoluta huvuduppgifter som finansmarknadsminister.
          </note>
          <note>
            Den sittande regeringen har redan haft möten med Finansiella
            stabilitetsrådet och de myndigheter som är ansvariga för att tillgodose
            att vi har en finansiell stabilitet. Efter det mötet har en av
            myndigheterna – Finansinspektionen – föreslagit ett amorteringskrav
            som skulle kunna göra att vi minskar riskerna för att hushållen
            har en skuldsättning som kan medföra finansiella kriser.
          </note>
          <note>
            Redan efter de första veckorna har den här regeringen agerat
            ganska kraftfullt på det området. Det är vi såklart beredda att
            göra även fortsättningsvis, att fortsätta verka för att vi ska
            se till att ha en finansiell stabilitet.
          </note>
          <note>
            Jag fick också en fråga kring Vinnovas tidigare konsekvensanalys,
            den analys som har gjorts av forskningen. Den har vi tittat på.
            Jag håller med om att det är en mycket bra granskning som har
            gjorts, och den ger en inblick i en forskning som bedrivs med
            hög kvalitet.
          </note>
          <note>
            Jag återupprepar att regeringens ambition aldrig har varit att
            den forskningen skulle upphöra, utan det handlar snarare om att
            se om man kan finansiera den med andra metoder.
          </note>
          <note>
            Den konsekvensanalys som ni nu föreslår gäller att titta över
            vilka konsekvenser en förändring av finansieringen får för verksamheten,
            och det är ett helt annat fokus. Det är inte samma typ av analyser
            som vi diskuterar.
          </note>
          <note>
            Vi har föreslagit att det ska göras en konsekvensanalys, och
            den kommer att göras skyndsamt. Där kommer vi att få en analys
            från den ansvariga myndigheten, Vinnova , om vilka effekter en
            sådan neddragning kan få och om det finns möjligheter att hitta
            finansiering från andra källor, privata eller offentliga.
          </note>
          <note>
            Vi kommer att avvakta när den konsekvensanalysen utförs och se
            vilka förslag som kommer med i en sådan analys. Därefter kommer
            vi att göra en förnyad analys av behovet av att komma med ytterligare
            politiska åtgärder.
          </note>
          <note>
            Nu låter vi den processen verka, och sedan återkommer vi med
            besked i frågan.
          </note>
          <note type="speaker">
            Anf. 43 MATS PERSSON (FP):
          </note>
          <note>
            Herr talman! När man lyssnar på finansmarknadsministern kan man
            få intrycket att staten aldrig har gett långsiktigt stöd till
            forskning och att tio ­ åriga stöd till forskning är något ovanligt.
            Men så är det inte. Jag tror att finansministern och de flesta
            i kammaren är helt införstådda med att fram ­ gångsrik forskning
            bygger på att man har långsiktiga förutsättningar för att undersöka,
            vrida och vända på frågeställningar och framför allt har tid att
            analysera resultaten och på det sättet kan föra ut kunskapen i
            samhället som helhet. Det är inte minst viktigt när det handlar
            om frågor om hur den finansiella marknaden påverkar ekonomin som
            helhet.
          </note>
          <note>
            Det rimliga i min värld när man går in i ett budgetarbete är
            att man för de förändringar som man avser att göra funderar över:
            Finns det verksamheter som är dåliga? Finns det verksamheter som
            är bra? Om man ska göra förändringar, vad blir då effekten om
            man lägger ned verksamheter som är bra?
          </note>
          <note>
            Då finns det en bra grund i den utvärdering som Vinnova har gjort.
            Det handlar om en verksamhet som håller hög kvalitet och som bidrar
            till forskning som är viktig för samhället. Då säger Per Bolund
            att man nu, i detta skede, ska börja göra en konsekvensanalys
            av hur det blir om man drar undan pengarna.
          </note>
          <note>
            Vi kan redan nu se konsekvenser för forskning som bedrivs i Stockholm,
            Göteborg och Lund, som nu riskerar att läggas ned. Det är verksamhet
            som man har börjat bygga upp eftersom man har fått en signal från
            den ansvariga myndigheten att verksamheten håller hög kvalitet.
            Vi kan alltså egentligen redan nu se konsekvenserna av en osäkerhet
            som en oansvarig rödgrön regering skapar i och med det här beslutet
            och i och med budgetpropositionen.
          </note>
          <note>
            Jag upprepar min fråga, eftersom jag inte har fått något svar
            på den frågan: Avser ni med tanke på detta att avsätta pengar
            för 2015 och 2016 till den här verksamheten, så att den kan fortsätta?
            Och varför gör man en konsekvensanalys först efter fattat beslut?
            Borde man inte göra tvärtom?
          </note>
          <note type="speaker">
            Anf. 44 JONAS JACOBSSON GJÖRTLER (M):
          </note>
          <note>
            Herr talman! Som jag har uppfattat det, finansmarknadsministern,
            har vi genom de senaste åren haft ett mycket brett stöd generellt
            sett i Sverige för det arbete med att skapa finansiell stabilitet
            som har bedrivits. Jag har inte uppfattat att det har varit några
            politiska skiljelinjer här, i varje fall inga större fast ibland
            i några detaljer. Generellt har jag sett att det har funnits en
            bred samsyn kring hur de här frågorna ska hanteras, eftersom vi
            alla har uppfattat det som viktigt för Sverige med en stor finansiell
            sektor.
          </note>
          <note>
            Då blir det lite märkligt att anföra det som något slags argument.
            Du får det lite grann att låta som om Socialdemokraterna och Miljöpartiet
            skulle ha varit emot de här satsningarna, men så har det inte
            varit. Ni har aldrig lagt något annat förslag i någon budgetmotion,
            och ni har inte heller inför valet berättat att ni var beredda
            att göra den här neddragningen. Uppenbarligen är det en omprioritering
            som ni har gjort, och det har ni gjort utan att berätta i förväg
            att den var på väg.
          </note>
          <note>
            Jag tror att det handlar om att ni har varit lite dåligt förberedda.
            Är man inte förberedd är man oförberedd. Ni har förmodligen inte
            varit överens om var ni ska hitta de pengar som ni har tyckt att
            ni behöver. Är man inte överens är man oenig.
          </note>
          <note>
            En regering som är oenig och oförberedd riskerar att skapa osäkerhet
            och otydlighet. Det är precis vad vi ser det inom det här området.
            Vi har tidigare sett det på en rad andra områden, och nu kommer
            det på finansmarknadsforskningsområdet. Jag tycker att det är
            mycket olyckligt, och det riskerar att skada statens trovärdighet
            som långsiktig part.
          </note>
          <note>
            Jag vill upprepa frågan till Per Bolund och hoppas att du tar
            tillfället i akt i ditt sista inlägg att ge ett besked: Är regeringen
            beredd att ompröva förslaget att fasa ut det här anslaget, om
            det visar sig att den här forskningen påverkas negativt av utfasningen
            av den statliga delfinansieringen?
          </note>
          <note type="speaker">
            Anf. 45 Statsrådet PER BOLUND (MP):
          </note>
          <note>
            Herr talman! Anledningen till att vi har hamnat i det läge där
            vi är nu – där vi har varit tvungna att hitta besparingar och
            finansiering för våra reformer, när vi nu lägger en fullt finansierad
            budget – är att vi har tagit över efter den tidigare regeringen,
            som har bedrivit en ganska oansvarig ekonomisk politik, där man
            har drivit statsfinanserna med stora underskott för att genomföra
            skattesänkningar.
          </note>
          <note>
            Det är en politik som vi inte är beredda att fortsätta, utan
            vi vill föra en ansvarsfull ekonomisk politik där vi ser till
            att finansiera våra reformer fullt ut och steg för steg närmar
            oss överskottsmålet och de mål som finns i det budgetpolitiska
            ramverket.
          </note>
          <note>
            Det handlar om att föra en ansvarsfull politik. Då måste man
            gräva ganska djupt. Man måste vända på alla stenar för att se
            om det finns möjlighet att hitta resurser som gör att vi kan göra
            viktiga satsningar som helt enkelt måste utföras för att Sverige
            ska bli det land som vi alla vill att det ska vara, med väl fungerande
            utbildning och trygghetssystem som alla kan lita på och som även
            gör att vi lämnar över en planet i hållbart skick till våra barn
            och barnbarn.
          </note>
          <note>
            Jag tycker att det är lite tråkigt när man i en sådan här debatt
            säger att motparten inte svarar på frågor. Jag har svarat på de
            frågor som har ställts vid ett flertal tillfällen.
          </note>
          <note>
            På frågan om vi avser att avsätta pengar har jag till exempel
            tydligt sagt att vi nu gör en konsekvensanalys och sedan avvaktar
            och ser vilket resultat det blir och vad analysen säger. Därefter
            är vi beredda att göra en ny prövning av frågan, just för att
            kunna se om det finns möjligheter att hitta finansiering från
            annat håll eller om vi måste skjuta till pengar i framtiden. Men
            innan den analysen är gjord är det dumt att svara på den frågan,
            tycker jag, utan då är det bättre att vänta på analysen och återkomma.
          </note>
          <note>
            Det är också svaret på Jonas Jacobsson Gjörtlers fråga som han
            har ställt. Det rimliga är att vi nu, som jag har sagt i svaret,
            gör en konsekvens ­ analys, tar del av den analysen och därefter
            återkommer med förslag på åtgärder. Målet från regeringens sida
            är såklart att fortsätta med den här forskningen.
          </note>
          <note>
            Överläggningen var härmed avslutad.
          </note>
          <note>
            § 16 Svar på interpellation 2014/15:115 om Vattenfall i fritt
            fall
          </note>
          <note type="speaker">
            Anf. 46 Närings- och innovationsminister MIKAEL DAMBERG (S):
          </note>
          <note>
            Herr talman! Rickard Nordin har frågat mig hur min och regeringens
            planer för Vattenfalls brunkolsverksamhet i Tyskland ser ut, om
            det är hela regeringens uppfattning att man välkomnar beslutet
            från Vattenfalls styrelse att leta köpare till brunkolsverksamheten
            samt vilka besked om tidpunkter jag kan ge dem i Brandenburg och
            Sachsen om Vattenfalls planer.
          </note>
          <note>
            Vattenfallskoncernen är i dag hel- eller delägare till fyra brunkolseldade
            kraftverk i Tyskland, belägna i delstaterna Brandenburg och Sachsen.
            Koncernen äger även brunkolsgruvorna som förser tre av dessa kraftverk
            med bränsle. Den operativa driften är en bolagsfråga. Styrelsen
            för Vattenfall AB har tagit initiativ till att undersöka olika
            möjligheter att skapa en ny ägarstruktur för brunkolsverksamheten.
            Jag noterar att det ligger i linje med bolagets eget hållbarhetsmål
            om att reducera sina koldioxidutsläpp till 65 miljoner ton år
            2020. Regeringen välkomnar därför detta initiativ. Ägaren analyserar
            vidare hur vi säkrar att bolaget är ledande i omställningen av
            energisystemet mot en högre andel förnybar energi.
          </note>
          <note>
            Processen med en ny ägarstruktur för brunkolsverksamheten bedrivs
            av Vattenfall och är således ett ansvar för bolagets styrelse
            och ledning. Enligt information från bolaget kommer processen
            att ske i nära dialog med delstaterna Brandenburg och Sachsen.
            Som företrädare för staten som ägare till Vattenfall AB kommer
            jag att hålla mig noga informerad om utvecklingen av processen.
          </note>
          <note>
            Klimatfrågan är vår tids ödesfråga, och temperaturökningen riskerar
            att leda till mycket allvarliga konsekvenser. Vattenfalls uppdrag
            är att affärsmässigt bedriva energiverksamhet så att bolaget är
            ett av de bolag som leder utvecklingen mot en miljömässigt hållbar
            energiproduktion. Regeringens ambition är därför att Vattenfall
            ska vara ledande i omställningen av energisystemet mot en högre
            andel förnybar energi. För att ta ett helhetsgrepp när det gäller
            styrningen av Vattenfall i syfte att nå denna ambition har det
            skapats en särskild statsrådsgrupp som leds av mig, och där kommer
            brunkolet att vara en av de frågor som diskuteras.
          </note>
          <note type="speaker">
            Anf. 47 RICKARD NORDIN (C):
          </note>
          <note>
            Herr talman! Jag vill börja med att tacka statsrådet för svaret.
            Inledningsvis vill jag påpeka att mitt namn är felstavat i det
            skriftliga svar som jag har fått. Jag hoppas att det kan bli korrekt
            nästa gång, eftersom jag inser att vi kommer att vara här några
            gånger framöver.
          </note>
          <note>
            Därefter återgår jag till innehållet i interpellationen. Det
            är trevligt att statsrådet välkomnar initiativet från Vattenfalls
            styrelse. Vi i Centerpartiet har länge varit för att man ska avyttra
            de utomnordiska delarna av Vattenfall för att kunna investera
            i mer förnybart och på det sättet också leva upp till fler hållbarhetskriterier.
            I dagsläget är faktiskt det förnybara det bästa ur social, ekologisk
            och ekonomisk hållbarhetssynpunkt.
          </note>
          <note>
            Jag noterar också att regeringen är glad över styrelsens initiativ
            i detta fall. Det gläder mig speciellt, eftersom det då är hela
            regeringen. Vi har nämligen haft regeringsföreträdare som så sent
            som för någon vecka sedan har varit ute och tyckt att man ska
            göra på ett annorlunda sätt.
          </note>
          <note>
            Jag ser också att statsrådet säger att frågan om avyttringar
            är en fråga för Vattenfalls styrelse och ledning samt att statsrådet
            kommer att hålla sig informerad om utvecklingen.
          </note>
          <note>
            Då vill jag ställa en fråga. Om Vattenfalls styrelse kommer fram
            till att man vill sälja, om man får en fråga om att sälja brunkolsverksamheten,
            kommer regeringen då att tillåta detta med tanke på att statsrådet
            säger att frågan är en fråga för Vattenfalls styrelse och ledning?
            Spekulanter verkar faktiskt finnas. Det är åtminstone en officiell,
            och det kommer säkert att finnas fler.
          </note>
          <note type="speaker">
            Anf. 48 Närings- och innovationsminister MIKAEL DAMBERG (S):
          </note>
          <note>
            Herr talman! Jag vill betona att som partier är både Socialdemokraterna
            och Miljöpartiet överens om att regeringens styrning av Vattenfall
            ska förändras på ett sådant sätt att expansionen av brunkol, som
            den tidigare borgerliga regeringen har tillåtit, inte fortsätter.
            Den särskilda statsrådsgrupp som jag leder ska diskutera hur detta
            kan ske.
          </note>
          <note>
            Den fråga som nu följs upp här handlar om vad som händer i nästa
            steg. Det är en bit kvar tills bolaget har kommit i en sådan situation
            att det finns en eventuell köpare eller fler. Man måste beskriva
            hur den affären ser ut. Under tiden kommer man att ha haft en
            dialog med de berörda delstaterna, som jag framhöll i interpellationssvaret.
          </note>
          <note>
            Jag vill redan nu säga i denna kammare att om det skulle visa
            sig att bolaget vill genomföra en affär av denna magnitud, kan
            jag garantera att den nuvarande regeringen kommer att ta ställning
            till den affären. Det kommer inte att bli en repris av Nuonaffären
            , där man efteråt inte vet huruvida re geringen godkände affären.
            Den affär en är en av förklaringarna till att Vattenfall i dag
            har så stora ekonomiska utmaningar. Det är en av förklaringarna
            till att Vattenfall i dag inte har de muskler som vi skulle önska
            att de hade för att kunna göra de investeringar i förnybar energi
            som behövs för att denna omställning ska klaras framöver.
          </note>
          <note>
            Som min kollega i riksdagen säkert vet har nedskrivningarna av
            Vattenfall varit mycket stora under de senaste åren. Jag tror
            att nedskrivningarna av Nuon sammantaget är på över 52 miljarder
            kronor. Det är klart att det påverkar bolagets ställning.
          </note>
          <note>
            När bolagets ledning och styrelse har jobbat igenom denna fråga,
            och möjligen har en ny ägarstruktur på förslag, är det regeringens
            uppdrag att värdera denna affär. Vi har nämligen ett ansvar som
            ägare att värdera att det är affärsmässigt, att det är klokt och
            att det är en bra affär som kan försvaras ekonomiskt och som naturligtvis
            också är i linje med den ambi ­ tion som jag har försökt beskriva
            både i detta interpellationssvar och tidi ­ gare och som jag uppfattar
            att vi delar, nämligen att Vattenfall ska vara ett bolag som är
            ledande i den ekologiska omställningen av energimarknaden.
          </note>
          <note type="speaker">
            Anf. 49 RICKARD NORDIN (C):
          </note>
          <note>
            Herr talman! Jag tackar statsrådet för detta. Jag är den första
            att hålla med om att det är tragiskt att se hur mycket nedskrivningar
            Vattenfall har varit tvungna att göra i samband med Nuonaffären
            .
          </note>
          <note>
            Man var ganska enig tillsammans med Socialdemokraterna om att
            det var en ganska bra affär när den genomfördes. Så här i efterhand
            är det lätt att vara kritisk. Det vet vi båda två.
          </note>
          <note>
            Statsrådet lyfter fram den statsrådsgrupp som han tillsätter.
            Är det den gruppen som ska analysera förslaget till ny ägarstruktur
            som Vattenfalls ledning i så fall skulle lägga fram, eller hur
            har man tänkt sig att gå vidare med den processen? Man säger att
            denna statsrådsgrupp ska diskutera bland annat brunkol. Ska den
            gruppen diskutera Vattenfalls innehav, eller är det en ledningsfråga
            för bolaget? Vilket mandat kommer den här gruppen att ha, och
            hur mycket kommer den att lägga sig i Vattenfalls interna styrning?
          </note>
          <note type="speaker">
            Anf. 50 Närings- och innovationsminister MIKAEL DAMBERG (S):
          </note>
          <note>
            Herr talman! Först vill jag bara passa på att rätta min kollega
            i riksdagen när det gäller enigheten kring Nuon . Den fanns inte
            där. Vi var kritiska till Nuonaffären från första stund. Vi trodde
            inte på affären, framför allt av hållbarhetsskäl. Det var inte
            bara ekonomiska skäl som gjorde oss misstänksamma, utan det var
            varför Vattenfall gick in med en så stor investering så långt
            ifrån de hållbara ambitioner som vi hade med bolaget. I efterhand
            har det visat sig vara en mycket dålig affär, kanske Sveriges
            sämsta affär någonsin, som har kostat skattebetalarna över 50
            miljarder kronor. Nu handlar inte den här interpellationen om
            det, men rubriken på interpellationen är Vattenfall i fritt fall.
            Det är klart att man inte kan komma ifrån att Vattenfalls ekonomiska
            problem i dag präglas mycket av de affärer som gjordes tidigare
            i Europa och där Nuon är den i särklass största och i särklass
            sämsta affär som i dag påverkar Vattenfalls möjligheter att göra
            investeringar i hållbar och förnybar energi framöver. Man kan
            alltså inte komma ifrån den frågan. Jag hoppas att vi någon gång
            kommer att få klarhet i vem i den tidigare regeringen som bar
            ansvaret för denna affär.
          </note>
          <note>
            När det handlar om hur ägarstyrningen kommer att gå till och
            hur vi har bedrivit detta arbete fullföljer vi arbetet enligt
            den tidigare regeringens arbete med hur ägararbetet är organiserat
            i Regeringskansliet. Det är jag som ansvarigt statsråd som leder
            det arbetet och är kontakt gentemot bolaget.
          </note>
          <note>
            Däremot är det inte ett eller ett par statsråd som är ansvariga
            för regeringsbeslut. I en regering är alla statsråd, hela regeringen,
            ansvariga för de beslut som man fattar i regeringen, och så kommer
            det att vara även i detta fall. Det är alltså ingen ny ordning
            när det gäller styrning och ledning. Däremot har vi valt att ta
            ett helhetsgrepp om Vattenfall, eftersom det är ett bolag som
            har ganska stora ekonomiska problem. Det har man bland annat på
            grund av tidigare affärer. Men för att bredda debatten lite grann
            vill jag säga att man också har det för att hela den europeiska
            energimarknaden genomgår ett paradigmskifte. Det är enorma förändringar
            med prisbilden och med stater som bedriver subventionspolitik
            kring förnybar energi som förändrar marknaden på ett annorlunda
            sätt. Men det finns också en amerikansk påverkan på energimarknaden
            globalt sett när det gäller skiffergas och skifferolja som få
            förstod för fem eller tio år sedan och som i dag ändrar förutsättningarna
            för Vattenfall som bolag men också för de andra stora energibolagen
            i Europa.
          </note>
          <note>
            Jag vill ställa en fråga till interpellanten. Det står lite grann
            i interpellationen om hur de borgerliga partierna ser på Vattenfall.
            Vi verkar vara överens om att vi vill styra mot mer förnybart
            och att vi vill att Vattenfall ska vara ledande i denna omställning.
            Det gläder mig eftersom det skapar en samsyn om vägen framåt.
          </note>
          <note>
            Däremot andas interpellationen lite grann att man helt vill lämna
            Tyskland. Betyder det att de borgerliga partierna och i synnerhet
            Centerpartiet tycker att det är fel att Vattenfall har investerat
            i till exempel havsbaserad vindkraft? Många tyska politiker som
            är oroade för vad en sådan affär faktiskt skulle kunna innebära
            oroar sig också för att Vattenfall helt ska lämna Tyskland. Har
            ni en bestämd uppfattning om att Vattenfall absolut inte får investera
            i vindkraft i Tyskland eller i andra europeiska länder som ett
            led i att vara ledande i omställningen mot en hållbar utveckling,
            som vi anser att bolaget ska göra?
          </note>
          <note type="speaker">
            Anf. 51 RICKARD NORDIN (C):
          </note>
          <note>
            Herr talman! Vi kan säkert ha många olika åsikter om vad som
            händer och inte händer med Nuon . Men jag kan notera vad Vattenfall
            ska investera i och inte investera i och framför allt var.
          </note>
          <note>
            Vi för vår del har sagt att vi är beredda att se över de icke-nordiska
            delarna av Vattenfall för att undersöka möjligheterna att sälja
            dem och på så sätt få in mer kapital som kan satsas på exempelvis
            förnybart. Det är klart att då får man se över de fossila delarna.
            Det är självklart för vår del, och det är våra största prioriteringar.
            Men vi ser också att energimarknaden förändras och framför allt,
            som statsrådet själv lyfter fram, att olika länder subventionerar
            olika system. Därför måste man se över ägarstrukturerna, och då
            får man vara öppen för alla möjliga lösningar.
          </note>
          <note>
            Vi ser ju också att produktionen går från de stora bolagen till
            en mer småskalig marknad. Vi vill ju inte att svenska staten ska
            riskera skattebetalarnas pengar hur som helst. Där får man ta
            olika steg från fall till fall, och framför allt se att vi vill
            ha ett ökat fokus på den nordiska marknaden.
          </note>
          <note type="speaker">
            Anf. 52 Närings- och innovationsminister MIKAEL DAMBERG (S):
          </note>
          <note>
            Herr talman! Tack för det svaret! Det är en klok inställning
            att vara öppen för olika lösningar och att inte på förhand låsa
            sig fast vid exakt hur det ska se ut. Det är en föränderlig både
            europeisk och nordisk elmarknad. Vattenfall är ett enormt viktigt
            bolag för svenska staten, men det är viktigt också för svenska
            medborgare och svenska företag att energiproduktionen fungerar
            och håller en bra kvalitet. Då är Vattenfall en väldigt viktig
            aktör för vår konkurrenskraft, men också för våra möjligheter
            att bedriva ett arbete för en grön omställning och hållbar energiproduktion.
          </note>
          <note>
            Det känns bra att ha den mer pragmatiska inställningen att man
            måste pröva olika lösningar och också ta ställning från fall till
            fall. Jag tror att det vore väldigt olyckligt att i de dramatiska
            f örändringar som vi har sett låsa sig på förhand till bara en
            enda lösning framöver. Det kan vara olyckligt för ett bolag som
            Vattenfall.
          </note>
          <note>
            Det känns som att det finns utrymme för ytterligare samsyn i
            dessa frågor om hur Vattenfall kan vara ledande i omställningen
            av energisystemet. Det ser jag fram emot att diskutera i fler
            sammanhang längre fram.
          </note>
          <note>
            Överläggningen var härmed avslutad.
          </note>
          <note>
            § 17 Bordläggning
          </note>
          <note>
            Följande dokument anmäldes och bordlades:
          </note>
          <note>
            Proposition
          </note>
          <note>
            2014/15:17 Ändringar i reglerna om när ett investeringssparkonto
            upphör
          </note>
          <note>
            Motioner
          </note>
          <note>
            med anledning av prop. 2014/15:5 Ny instansordning för inrättande
            av exportbutik på flygplats
          </note>
          <note>
            2014/15:3010 av David Lång m.fl. (SD)
          </note>
          <note>
            med anledning av prop. 2014/15:13 Svenskt deltagande i Natos
            utbildnings- och rådgivningsinsats Resolute Support Mission (RSM)
            i Afghanistan
          </note>
          <note>
            2014/15:3005 av Hans Linde m.fl. (V)
          </note>
          <note>
            2014/15:3008 av Björn Söder och Mikael Jansson (SD)
          </note>
          <note>
            med anledning av prop. 2014/15:15 Upphävande av kravet på vårdvalssystem
            i primärvården
          </note>
          <note>
            2014/15:3006 av Emma Henriksson m.fl. (KD, M, C, FP)
          </note>
          <note>
            2014/15:3009 av Per Ramhorn (SD)
          </note>
          <note>
            med anledning av skr . 2014/15:12 Riksrevisionens rapport om
            förvaltningen av regionala projektmedel
          </note>
          <note>
            2014/15:3007 av Josef Fransson m.fl. (SD)
          </note>
          <note>
            § 18 Motion för omedelbar hänvisning
          </note>
          <note>
            Ytterligare en motion, 3011, avlämnad under den allmänna motions
            ­ tiden anmäldes.
          </note>
          <note>
            Motionen hänvisades omedelbart till utrikesutskottet.
          </note>
          <note>
            § 19 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 20 november
          </note>
          <note>
            2014/15:145 Effekterna av ändrad inriktning för Fouriertransform
            AB
          </note>
          <note>
            av Hans Rothenberg (M)
          </note>
          <note>
            till närings- och innovationsminister Mikael Damberg (S)
          </note>
          <note>
            2014/15:146 Kvinnliga vårdföretagare
          </note>
          <note>
            av Sofia Fölster (M)
          </note>
          <note>
            till statsminister Stefan Löfven (S)
          </note>
          <note>
            2014/15:147 Kommunala särkrav vid byggnation
          </note>
          <note>
            av Ewa Thalén Finné (M)
          </note>
          <note>
            till statsrådet Mehmet Kaplan (MP)
          </note>
          <note>
            2014/15:148 Reglering av stöd för energieffektiviseringar
          </note>
          <note>
            av Ewa Thalén Finné (M)
          </note>
          <note>
            till statsrådet Mehmet Kaplan (MP)
          </note>
          <note>
            2014/15:149 Miljösatsningar på vägtrafiken
          </note>
          <note>
            av Sten Bergheden (M)
          </note>
          <note>
            till klimat- och miljöminister Åsa Romson (MP)
          </note>
          <note>
            den 21 november
          </note>
          <note>
            2014/15:150 Regeringens och kommissionens ekonomiska prognoser
          </note>
          <note>
            av Fredrik Schulte (M)
          </note>
          <note>
            till finansminister Magdalena Andersson (S)
          </note>
          <note>
            2014/15:151 Överskottsmålet
          </note>
          <note>
            av Fredrik Schulte (M)
          </note>
          <note>
            till finansminister Magdalena Andersson (S)
          </note>
          <note>
            2014/15:152 Begreppet beräkningsteknisk överföring till hushållen
          </note>
          <note>
            av Fredrik Schulte (M)
          </note>
          <note>
            till finansminister Magdalena Andersson (S)
          </note>
          <note>
            2014/15:153 Amorteringskrav på bostadslån
          </note>
          <note>
            av Fredrik Schulte (M)
          </note>
          <note>
            till finansminister Magdalena Andersson (S)
          </note>
          <note>
            2014/15:154 Avskaffande av fritidspeng
          </note>
          <note>
            av Helena Bouveng (M)
          </note>
          <note>
            till statsrådet Åsa Regnér (S)
          </note>
          <note>
            den 24 november
          </note>
          <note>
            2014/15:155 Rättssäkra prövningar för uppehållstillstånd
          </note>
          <note>
            av Paula Bieler (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2014/15:156 Färre djurförsök och 3R-center
          </note>
          <note>
            av Jens Holm (V)
          </note>
          <note>
            till landsbygdsminister Sven-Erik Bucht (S)
          </note>
          <note>
            § 20 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 20 november
          </note>
          <note>
            2014/15:88 Företagares villkor
          </note>
          <note>
            av Betty Malmberg (M)
          </note>
          <note>
            till närings- och innovationsminister Mikael Damberg (S)
          </note>
          <note>
            2014/15:89 En svensk livsmedelsstrategi brådskar
          </note>
          <note>
            av Sten Bergheden (M)
          </note>
          <note>
            till landsbygdsminister Sven-Erik Bucht (S)
          </note>
          <note>
            2014/15:90 Fortsatt utbyggnad av E20
          </note>
          <note>
            av Cecilia Widegren (M)
          </note>
          <note>
            till statsrådet Anna Johansson (S)
          </note>
          <note>
            2014/15:91 Göteborgare som strider för terroristorganisationer
            i Syrien och Irak
          </note>
          <note>
            av Robert Hannah (FP)
          </note>
          <note>
            till justitie- och migrationsminister Morgan Johansson (S)
          </note>
          <note>
            2014/15:92 Åtal mot svenskar som stridit för terroristorganisationer
            i Syrien och Irak
          </note>
          <note>
            av Robert Hannah (FP)
          </note>
          <note>
            till justitie- och migrationsminister Morgan Johansson (S)
          </note>
          <note>
            2014/15:93 Fredsförhandlingarna i Colombia
          </note>
          <note>
            av Jens Holm (V)
          </note>
          <note>
            till utrikesminister Margot Wallström (S)
          </note>
          <note>
            2014/15:94 Norsk avbeställning av haubits Archer
          </note>
          <note>
            av Allan Widman (FP)
          </note>
          <note>
            till försvarsminister Peter Hultqvist (S)
          </note>
          <note>
            den 21 november
          </note>
          <note>
            2014/15:95 Prioriteringar i svensk energipolitik
          </note>
          <note>
            av Aron Modig (KD)
          </note>
          <note>
            till statsrådet Ibrahim Baylan (S)
          </note>
          <note>
            den 24 november
          </note>
          <note>
            2014/15:96 Stöd till barn med särskilda behov i skolan
          </note>
          <note>
            av Sofia Damm (KD)
          </note>
          <note>
            till utbildningsminister Gustav Fridolin (MP)
          </note>
          <note>
            2014/15:97 Skärpt lagstiftning mot grooming
          </note>
          <note>
            av Hans Hoff (S)
          </note>
          <note>
            till justitie- och migrationsminister Morgan Johansson (S)
          </note>
          <note>
            2014/15:98 Svenska programdokument för jordbruksstöd
          </note>
          <note>
            av Lena Ek (C)
          </note>
          <note>
            till landsbygdsminister Sven-Erik Bucht (S)
          </note>
          <note>
            § 21 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 20 november
          </note>
          <note>
            2014/15:49 Folkliga protester och politisk oro i Burkina Faso
          </note>
          <note>
            av Hans Linde (V)
          </note>
          <note>
            till utrikesminister Margot Wallström (S)
          </note>
          <note>
            den 21 november
          </note>
          <note>
            2014/15:58 Sveriges arbete i FN för hbtq -personers rättigheter
          </note>
          <note>
            av Birgitta Ohlsson (FP)
          </note>
          <note>
            till utrikesminister Margot Wallström (S)
          </note>
          <note>
            2014/15:59 Fler kvinnor på maktpositioner i global politik
          </note>
          <note>
            av Birgitta Ohlsson (FP)
          </note>
          <note>
            till utrikesminister Margot Wallström (S)
          </note>
          <note>
            2014/15:63 Utvidgade EU-sanktioner gentemot Ryssland
          </note>
          <note>
            av Birgitta Ohlsson (FP)
          </note>
          <note>
            till utrikesminister Margot Wallström (S)
          </note>
          <note>
            2014/15:62 EU:s politik gentemot Vitryssland/Belarus
          </note>
          <note>
            av Birgitta Ohlsson (FP)
          </note>
          <note>
            till utrikesminister Margot Wallström (S)
          </note>
          <note>
            2014/15:64 Stöd till ryska demokratikämpar
          </note>
          <note>
            av Birgitta Ohlsson (FP)
          </note>
          <note>
            till statsrådet Isabella Lövin (MP)
          </note>
          <note>
            2014/15:66 Ungerns internetskatt
          </note>
          <note>
            av Birgitta Ohlsson (FP)
          </note>
          <note>
            till utrikesminister Margot Wallström (S)
          </note>
          <note>
            2014/15:65 Ökad repression mot det civila samhället i Egypten
          </note>
          <note>
            av Hans Linde (V)
          </note>
          <note>
            till utrikesminister Margot Wallström (S)
          </note>
          <note>
            § 22 Kammaren åtskildes kl. 15.02.
          </note>
          <note>
            Förhandlingarna leddes av andre vice talmannen.
          </note>
          <note>
            Vid protokollet
          </note>
          <note>
            TUULA ZETTERMAN
          </note>
          <note>
            /Eva-Lena Ekman
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Avsägelser
          </note>
          <note>
            § 3 Anmälan om kompletteringsval
          </note>
          <note>
            § 4 Utökning av antalet suppleanter i utskott
          </note>
          <note>
            § 5 Val av extra suppleanter
          </note>
          <note>
            § 6 Anmälan om återkallelse av motioner
          </note>
          <note>
            § 7 Anmälan om fördröjda svar på interpellationer
          </note>
          <note>
            § 8 Anmälan om faktapromemoria
          </note>
          <note>
            § 9 Anmälan om granskningsrapport
          </note>
          <note>
            § 10 Ärenden för bordläggning
          </note>
          <note>
            § 11 Svar på interpellation 2014/15:121 om turordningsregler
            i LAS
          </note>
          <note>
            Anf. 1 Arbetsmarknadsminister YLVA JOHANSSON (S)
          </note>
          <note>
            Anf. 2 KATARINA BRÄNNSTRÖM (M)
          </note>
          <note>
            Anf. 3 BORIANA ÅBERG (M)
          </note>
          <note>
            Anf. 4 Arbetsmarknadsminister YLVA JOHANSSON (S)
          </note>
          <note>
            Anf. 5 KATARINA BRÄNNSTRÖM (M)
          </note>
          <note>
            Anf. 6 BORIANA ÅBERG (M)
          </note>
          <note>
            Anf. 7 FREDRIK CHRISTENSSON (C)
          </note>
          <note>
            Anf. 8 Arbetsmarknadsminister YLVA JOHANSSON (S)
          </note>
          <note>
            Anf. 9 FREDRIK CHRISTENSSON (C)
          </note>
          <note>
            Anf. 10 Arbetsmarknadsminister YLVA JOHANSSON (S)
          </note>
          <note>
            § 12 Svar på interpellation 2014/15:122 om lex Laval
          </note>
          <note>
            Anf. 11 Arbetsmarknadsminister YLVA JOHANSSON (S)
          </note>
          <note>
            Anf. 12 KATARINA BRÄNNSTRÖM (M)
          </note>
          <note>
            Anf. 13 HILLEVI LARSSON (S)
          </note>
          <note>
            Anf. 14 Arbetsmarknadsminister YLVA JOHANSSON (S)
          </note>
          <note>
            Anf. 15 KATARINA BRÄNNSTRÖM (M)
          </note>
          <note>
            Anf. 16 HILLEVI LARSSON (S)
          </note>
          <note>
            Anf. 17 CHRISTIAN HOLM (M)
          </note>
          <note>
            Anf. 18 Arbetsmarknadsminister YLVA JOHANSSON (S)
          </note>
          <note>
            Anf. 19 KATARINA BRÄNNSTRÖM (M)
          </note>
          <note>
            Anf. 20 CHRISTIAN HOLM (M)
          </note>
          <note>
            Anf. 21 Arbetsmarknadsminister YLVA JOHANSSON (S)
          </note>
          <note>
            § 13 Svar på interpellation 2014/15:117 om utvisningar av asylsökande
            assyrier och yezidier till Irak
          </note>
          <note>
            Anf. 22 Justitie- och migrationsminister MORGAN JOHANSSON (S)
          </note>
          <note>
            Anf. 23 ROBERT HANNAH (FP)
          </note>
          <note>
            Anf. 24 Justitie- och migrationsminister MORGAN JOHANSSON (S)
          </note>
          <note>
            Anf. 25 ROBERT HANNAH (FP)
          </note>
          <note>
            Anf. 26 Justitie- och migrationsminister MORGAN JOHANSSON (S)
          </note>
          <note>
            Anf. 27 ROBERT HANNAH (FP)
          </note>
          <note>
            Anf. 28 Justitie- och migrationsminister MORGAN JOHANSSON (S)
          </note>
          <note>
            § 14 Svar på interpellation 2014/15:129 om oberoende observatörer
            vid tvångsavvisningar
          </note>
          <note>
            Anf. 29 Justitie- och migrationsminister MORGAN JOHANSSON (S)
          </note>
          <note>
            Anf. 30 CHRISTINA HÖJ LARSEN (V)
          </note>
          <note>
            Anf. 31 Justitie- och migrationsminister MORGAN JOHANSSON (S)
          </note>
          <note>
            Anf. 32 CHRISTINA HÖJ LARSEN (V)
          </note>
          <note>
            Anf. 33 Justitie- och migrationsminister MORGAN JOHANSSON (S)
          </note>
          <note>
            Anf. 34 CHRISTINA HÖJ LARSEN (V)
          </note>
          <note>
            Anf. 35 Justitie- och migrationsminister MORGAN JOHANSSON (S)
          </note>
          <note>
            § 15 Svar på interpellationerna 2014/15:111 och 114 om avskaffandet
            av anslaget till finansmarknadsforskning
          </note>
          <note>
            Anf. 36 Statsrådet PER BOLUND (MP)
          </note>
          <note>
            Anf. 37 MATS PERSSON (FP)
          </note>
          <note>
            Anf. 38 JONAS JACOBSSON GJÖRTLER (M)
          </note>
          <note>
            Anf. 39 Statsrådet PER BOLUND (MP)
          </note>
          <note>
            Anf. 40 MATS PERSSON (FP)
          </note>
          <note>
            Anf. 41 JONAS JACOBSSON GJÖRTLER (M)
          </note>
          <note>
            Anf. 42 Statsrådet PER BOLUND (MP)
          </note>
          <note>
            Anf. 43 MATS PERSSON (FP)
          </note>
          <note>
            Anf. 44 JONAS JACOBSSON GJÖRTLER (M)
          </note>
          <note>
            Anf. 45 Statsrådet PER BOLUND (MP)
          </note>
          <note>
            § 16 Svar på interpellation 2014/15:115 om Vattenfall i fritt
            fall
          </note>
          <note>
            Anf. 46 Närings- och innovationsminister MIKAEL DAMBERG (S)
          </note>
          <note>
            Anf. 47 RICKARD NORDIN (C)
          </note>
          <note>
            Anf. 48 Närings- och innovationsminister MIKAEL DAMBERG (S)
          </note>
          <note>
            Anf. 49 RICKARD NORDIN (C)
          </note>
          <note>
            Anf. 50 Närings- och innovationsminister MIKAEL DAMBERG (S)
          </note>
          <note>
            Anf. 51 RICKARD NORDIN (C)
          </note>
          <note>
            Anf. 52 Närings- och innovationsminister MIKAEL DAMBERG (S)
          </note>
          <note>
            § 17 Bordläggning
          </note>
          <note>
            § 18 Motion för omedelbar hänvisning
          </note>
          <note>
            § 19 Anmälan om interpellationer
          </note>
          <note>
            § 20 Anmälan om frågor för skriftliga svar
          </note>
          <note>
            § 21 Anmälan om skriftliga svar på frågor
          </note>
          <note>
            § 22 Kammaren åtskildes kl. 15.02.
          </note>
          <note>
            Tryck: Elanders, Vällingby 2014
          </note>
        </div>
      </body>
    </text>
  </TEI>
</teiCorpus>
