<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201415</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201415</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201415--90</head>
          <docDate when="2015-04-22 00:00:00">2015-04-22 00:00:00</docDate>
        </div>
      </front>
      <body>
        <div>
          <note>
            § 1 Anmälan om ny riksdagsledamot
          </note>
          <note>
            Följande berättelse hade kommit in från Valprövningsnämnden:
          </note>
          <note>
            Berättelse om granskning av bevis för riksdagsledamot
          </note>
          <note>
            Till Valprövningsnämnden har från Valmyndigheten inkommit bevis
            om att Larry Söder (KD) utsetts till ny ledamot av riksdagen fr.o.m.
            den 25 april 2015 sedan Göran Hägglund (KD) avsagt sig uppdraget.
          </note>
          <note>
            Valprövningsnämnden har denna dag granskat beviset för den nye
            ledamoten och därvid funnit att det blivit utfärdat i enlighet
            med 14 kap. 28 § vallagen (2005:837).
          </note>
          <note>
            Stockholm den 20 april 2015
          </note>
          <note>
            Per Virdesten
          </note>
          <note>
            ordförande /Mattias Andersson
          </note>
          <note>
            sekreterare
          </note>
          <note>
            § 2 Avsägelser
          </note>
          <note>
            Ålderspresidenten meddelade
          </note>
          <note>
            att Emma Carlsson Löfdahl (FP) avsagt sig uppdraget som suppleant
            i justitieutskottet och
          </note>
          <note>
            att Lars Tysklind (FP) avsagt sig uppdraget som suppleant i socialutskottet.
          </note>
          <note>
            Kammaren biföll dessa avsägelser.
          </note>
          <note>
            § 3 Anmälan om kompletteringsval
          </note>
          <note>
            Ålderspresidenten meddelade
          </note>
          <note>
            att Folkpartiets riksdagsgrupp anmält Christina Örnebjär som
            suppleant i justitieutskottet och socialutskottet samt
          </note>
          <note>
            att Kristdemokraternas riksdagsgrupp anmält Jakob Forssmed som
            ledamot i krigsdelegationen och Emma Henriksson som suppleant
            i utrikesnämnden.
          </note>
          <note>
            Ålderspresidenten förklarade vald till
          </note>
          <note>
            suppleant i justitieutskottet
          </note>
          <note>
            Christina Örnebjär (FP)
          </note>
          <note>
            suppleant i socialutskottet
          </note>
          <note>
            Christina Örnebjär (FP)
          </note>
          <note>
            Ålderspresidenten förklarade valda från och med den 25 april
            till
          </note>
          <note>
            ledamot i krigsdelegationen
          </note>
          <note>
            Jakob Forssmed (KD)
          </note>
          <note>
            suppleant i utrikesnämnden
          </note>
          <note>
            Emma Henriksson (KD)
          </note>
          <note>
            § 4 Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2014/15: 499
          </note>
          <note>
            Till riksdagen
          </note>
          <note>
            Interpellation 2014/15:499 Stängning av kontor i Sankt Petersburg
          </note>
          <note>
            av Hans Wallmark (M)
          </note>
          <note>
            Interpellationen kommer att besvaras tisdagen den 5 maj 2015.
          </note>
          <note>
            Skälet till dröjsmålet är resor.
          </note>
          <note>
            Stockholm den 21 april 2015
          </note>
          <note>
            Utrikesdepartementet
          </note>
          <note>
            Kristina Persson (S)
          </note>
          <note>
            Enligt uppdrag
          </note>
          <note>
            Fredrik Jörgensen
          </note>
          <note>
            Expeditionschef
          </note>
          <note>
            § 5 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Socialutskottets betänkanden
          </note>
          <note>
            2014/15:SoU8 Funktionshindersfrågor
          </note>
          <note>
            2014/15:SoU11 Äldrefrågor
          </note>
          <note>
            § 6 Riksrevisionens rapport om valutahanteringen i det internationella
            utvecklingssamarbetet
          </note>
          <note>
            Utrikesutskottets betänkande 2014/15:UU17
          </note>
          <note>
            Riksrevisionens rapport om valutahanteringen i det internationella
            utvecklingssamarbetet (skr. 2014/15:49)
          </note>
          <note>
            föredrogs.
          </note>
          <note>
            Ålderspresidenten konstaterade att ingen talare var anmäld.
          </note>
          <note>
            (Beslut fattades under § 18.)
          </note>
          <note>
            § 7 Genomförande av Seveso III-direktivet
          </note>
          <note>
            Försvarsutskottets betänkande 2014/15:FöU8
          </note>
          <note>
            Genomförande av Seveso III-direktivet (prop. 2014/15:60)
          </note>
          <note>
            föredrogs.
          </note>
          <note>
            Ålderspresidenten konstaterade att ingen talare var anmäld.
          </note>
          <note>
            (Beslut fattades under § 18.)
          </note>
          <note>
            § 8 Skatteförfarande och folkbokföring
          </note>
          <note>
            Skatteutskottets betänkande 2014/15:SkU20
          </note>
          <note>
            Skatteförfarande och folkbokföring
          </note>
          <note>
            föredrogs.
          </note>
          <note type="speaker">
            Anf. 1 SARA KARLSSON (S):
          </note>
          <note>
            Herr ålderspresident! För ett välfärdssamhälle som det svenska
            är det en helt central uppgift att ta in skatt för att finansiera
            viktiga funktioner, såsom skola, vård och omsorg. För att det
            ska ske effektivt är det viktigt att vi strävar efter ett skattesystem
            som är enkelt, enhetligt och förutsägbart och att hanteringen
            fungerar smidigt för att minimera fel och bygga förtroende hos
            medborgarna. Samtidigt är det viktigt att förebygga medvetet fusk
            och undandragande av skatt.
          </note>
          <note>
            Om detta handlar en stor del av det betänkande som vi ska debattera
            nu, SkU20 om skatteförfarande och folkbokföring. Det bygger på
            motion ­ er från den allmänna motionstiden och innehåller många
            olika delar. Jag tänkte särskilt uppehålla mig vid tre av dem.
          </note>
          <note>
            Herr ålderspresident! Sedan några år pågår ett stort projekt
            inom OECD under namnet Beps, Base Erosion and Profit Shifting
            . Det syftar till att öka transparensen och motverka skatteflykt
            och aggressiv skatteplanering. Det sätt som vissa aktörer utnyttjar
            olikheter i skattesystem och regler mellan olika länder för att
            betala så lite som möjligt i skatt eller helt undkomma att betala
            skatt måste motverkas med kraft. Det är ingen ny fråga, men den
            fick ny aktualitet efter finanskrisen, och det är ett ambitiöst
            och intensivt arbete som sker. Sverige deltar aktivt i detta arbete
            inom OECD, FN och EU, och det finns en bred uppslutning i riksdagen
            kring vikten av detta arbete.
          </note>
          <note>
            Även om frågan tycks vara enkel – att alla ska göra rätt för
            sig – är lösningen väldigt komplex. Det finns inget alexanderhugg
            som löser problemet. Men en väldigt grundläggande sak är det informationsutbyte
            mellan stater som är en förutsättning för att kunna klarlägga
            aktörers skattskyldighet. Där har arbetet kommit en bra bit på
            väg. Ett multilateralt avtal om automatiskt informationsutbyte
            har tagits fram och undertecknats av en rad länder, däribland
            Sverige, och EU håller på att arbeta in det i sitt regelverk.
            Andra delar av arbetet rör bland annat land-för-land-rapportering,
            överenskommelser om ränteavdrag, hybridinstrument och så kallade
            CFC-regler.
          </note>
          <note>
            Det är viktigt att poängtera att frågan rör inte bara OECD:s
            medlemmar. För utvecklingsländer, som utsätts för omfattande skatteflykt,
            är det oerhört viktigt att kunna upprätta och värna skattebaser.
            Det perspektivet ska Sverige vara med och framhålla. Det handlar
            om ett arbete för internationell solidaritet, där vi värnar hela
            världens utveckling.
          </note>
          <note>
            Herr ålderspresident! Skattereglernas utformning har stor betydelse
            för möjligheterna att skapa och upprätthålla ordning och reda
            på arbetsmarknaden. Vi har många seriösa företagare som varje
            dag gör viktiga samhällsinsatser, både i den näringsverksamhet
            de bedriver och genom de skatteintäkter de bidrar med. Men vi
            måste också orka se att det finns oseriösa företagare, och alltför
            slappt utformade eller dåligt uppföljda regler ger en möjlighet
            för dessa att snedvrida konkurrensen genom fusk och utnyttjande
            av svart arbetskraft.
          </note>
          <note>
            Ett exempel på en regelförändring vi vill se är månadsrapportering
            av anställdas löner och skatt. Det är uppgifter som redan i dag
            registreras och redovisas av företagen, men bara en gång per år.
            En månadsvis rapportering skulle göra uppföljningen enklare och
            bidra till en bättre konkurrenssituation i de branscher där en
            snedvridning finns. För byggbranschen är detta ett förslag som
            arbetsmarknadens parter – Sveriges Byggindustrier och Byggnads
            – har drivit tillsammans. Riksdagen gjorde 2013 ett tillkännagivande
            till regeringen i frågan. Vi förväntar oss att regeringen återkommer
            med förslag och ser därför ingen anledning att ta ytterligare
            initiativ i dag. Men jag vill ändå passa på att poängtera att
            det är en viktig fråga för ordning och reda på svensk arbetsmarknad.
          </note>
          <note>
            Herr ålderspresident! Vi behöver fler entreprenörer, människor
            som drivs av en idé och vågar pröva att förverkliga den i ett
            företag. Det är något som bör uppmuntras och har uppmuntrats ,
            vilket också har gett resultat. Egenföretagandet har ökat kraftigt
            det senaste decenniet, och det är positivt.
          </note>
          <note>
            Men det finns också en annan berättelse bakom siffrorna, om dem
            som ibland kallas de ofrivilliga F-skattarna. De är företagare
            – men inte entreprenörer i den bemärkelse vi gärna vill uppfatta
            det. Det är personer som vill ha en anställning, som kanske tidigare
            har varit anställda där de utför sitt arbete och som utför samma
            arbetsuppgifter som en anställd men som har hänvisats till ett
            kontrakt som F-skattare. De är journalister, byggjobbare, piloter
            och yrkeschaufförer. Det finns i många olika branscher. Det är
            ett sätt för arbetsgivare att komma undan kollektivavtal och ansvaret
            som kommer med att ha personer anställda. Det är givetvis svårt
            att säga hur vanligt det är, men många har pekat på de växande
            problemen, inte minst en rad fackförbund. Det handlar om både
            privata och offentliga ar betsgivare. Det är en del av ett större
            systemskifte på svensk arbetsmarknad som riskerar att urholka
            arbetsrätten och som ökar otryggheten och försvårar tillgången
            till och ställer människor delvis utanför många av våra gemensamma
            försäkringar. Den utvecklingen måste stävjas.
          </note>
          <note>
            Herr ålderspresident! Jag vill också säga något om den andra
            delen av betänkandet, om folkbokföring. En av de motioner som
            utskottet yrkar avslag på är den mycket viktiga frågan om skydd
            för våldsutsatta personer, oftast kvinnor. I detta sammanhang
            gäller det skydd av personuppgifter, till exempel regler för kvarskrivning
            vid flytt och användning av fingerade personuppgifter. Vi är i
            sak överens. Vi nådde enighet i utskottet under förra mandatperioden
            i ett tillkännagivande till den dåvarande regeringen om att en
            översyn skulle initieras. Det var en socialdemokratisk motion
            som låg till grund för det ställningstagandet. Den utredning som
            tillsattes ska presentera sitt förslag senare under våren, och
            vi ser fram emot att regeringen därefter återkommer med förslag
            till riksdagen och att utskottet kan jobba vidare med frågan i
            bred enighet.
          </note>
          <note>
            Herr ålderspresident! Avslutningsvis vill jag kortfattat säga
            något om det tillkännagivande som finns i betänkandet gällande
            det personliga företrädaransvaret. Som framgår av betänkandet
            gjordes en omfattande översyn inför att en lag trädde i kraft
            2004. Sedan dess har reglerna flyttats, i stort sett oförändrade,
            till en ny lag. Och för bara en tid sedan lades nya regler till
            som gäller för jämkning av skattekravet och anstånd med betalning.
          </note>
          <note>
            Utskottet har tidigare varit överens om att avvisa förslag till
            ytterligare ändringar av regelverket. Regeringen har också meddelat
            utskottet att de har haft för avsikt att ge Skatteverket i uppdrag
            att följa upp tillämpningen av de nya regler som lades till. I
            dagsläget menar vi att det tillgodoser de behov som de borgerliga
            partierna pekar på. Återigen handlar det om en sund konkurrens.
            Inte kan väl de borgerliga partierna och Sverigedemokraterna anse
            att det är rimligt att skapa regelverk som öppnar upp för missbruk
            från företag som inte vill göra rätt för sig?
          </note>
          <note>
            Herr ålderspresident! Jag yrkar bifall till förslaget i betänkandet.
          </note>
          <note type="speaker">
            Anf. 2 ANETTE ÅKESSON (M):
          </note>
          <note>
            Herr ålderspresident! Motionsbetänkandet om skatteförfarande
            och folkbokföring rymmer många och varierade frågor. Det är samtidigt
            frågor som är nära människor, både som privatpersoner och som
            företagare. Exempel på mer eller mindre kloka förslag och idéer
            från riksdagsledamöter rör deklarationer, vilka uppgifter som
            ska finnas på lönebesked, möjligheten att göra extra skatteinbetalningar
            respektive synliggöra punktskatter, hur F-skattsedlar ska regleras,
            var man ska folkbokföra sig och mycket mer. Det är därför ett
            rätt roligt och allmänbildande betänkande.
          </note>
          <note>
            Dessutom ryms här även olika politiska åtgärder för att stoppa
            skatteflykt, skattefusk och svartarbete, både nationellt och internationellt.
            Alliansregeringen var aktiv och mycket framgångsrik på detta område
            och genomförde ett flertal reformer som gett resultat i form av
            minskat skattefusk, vilket lett till ökad legitimitet för skattesystemet
            och höjda skatteintäkter. Det var ingen tillfällighet utan en
            uttalad strategi.
          </note>
          <note>
            Vi ska inte glömma att det var under alliansregeringen som skattefelet,
            alltså skillnaden mellan den skatt som skulle ha blivit fastställd
            om alla redovisade alla verksamheter och transaktioner korrekt
            och den skatt som fastställs efter Skatteverkets kontroller, minskade
            dramatiskt. Det hänger ihop med politiska beslut men även med
            Skatteverkets arbete för att det ska vara lätt att göra rätt.
          </note>
          <note>
            ROT och RUT har medfört att det inte längre är accepterat i samhället
            att själv arbeta svart eller att anlita svart arbetskraft. Det
            är en vinst för den som köper tjänsten, den som jobbar och den
            offentliga sektorn , som får skatteintäkter.
          </note>
          <note>
            Andra politiska beslut rör införandet av personalliggare och
            kassa ­ register i vissa branscher och sänkt matmoms på restaurang.
            Därutöver har det mellan 2006 och 2014 tecknats informationsutbytesavtal
            med 44 inter ­ nationella finansiella centrum, däribland kända
            skatteparadis, vilket till ­ sammans med möjligheten till självrättelse
            har inbringat mer än 5 miljar ­ der i ökade skatteintäkter.
          </note>
          <note>
            Under Alliansens tid försvårades även möjligheterna för så kallade
            räntesnurror. Internationellt arbetar Sverige tillsammans med
            OECD och EU i olika projekt för att minska möjligheterna för företag
            att inte betala rätt skatt i Sverige.
          </note>
          <note>
            Det internationella samarbetet fortsätter. Men i övriga delar
            finns det tyvärr risk med flera av de förslag S-MP-regeringen
            lägger fram. Inte minst är de tre vänsterpartiernas syn på företag
            och företagande påtagligt mer negativ än allianspartiernas. Det
            är beklagligt eftersom det är företagare som startar företag och
            det är i företagen det skapas jobb. Fler jobb och fler som jobbar
            mer bidrar till att den gemensamma kakan växer. Det är i sin tur
            nödvändigt för att vi ska ha en bra skola för våra barn, en trygg
            äldreomsorg för våra äldre och sjukvård när vi behöver den.
          </note>
          <note>
            Det är därför angeläget att våra skatteregler inte motverkar
            företagande liksom att trösklarna för att starta företag inte
            är för höga. På arbetstagarsidan har jobbskatteavdragen inneburit
            att när man får behålla en större del av lönen jobbar man mer.
            Att äldre och unga har haft lägre kostnader vid anställning har
            också underlättat.
          </note>
          <note>
            Som ni hör hänger det som alliansregeringen gjort ihop, och tillsammans
            har förslagen visat goda resultat. De förändringar som annonserats
            i regeringens vårproposition bådar däremot inte gott. S och MP
            driver en jobbfientlig politik som kommer att slå mot de flesta.
            På kort sikt kan man vara upprörd över brutna vallöften och på
            att man från regeringens håll smyger in olika förändringar – för
            övrigt en mycket omodern taktik. På lite längre sikt kommer det
            att märkas i hushållens plånböcker. Och på ännu längre sikt slår
            det mot välfärden.
          </note>
          <note>
            När det gäller detta betänkande gläder det mig därför att riksdagen
            i eftermiddag kommer att besluta om ett tillkännagivande till
            regeringen, gällande översyn av reglerna för företrädaransvar,
            att utreda om tillämpningen av nuvarande regler blivit för hård.
            I dag händer det att privatpersoner som är företrädare för en
            juridisk person under vissa omständigheter kan bli betalningsansvariga
            för skatter och avgifter. Det är ett oproportionerligt risktagande
            som kan få orimliga konsekvenser och innebära att livskraftiga
            företag avvecklas. Att detta utreds är ett första men viktigt
            steg för att öka rättssäkerheten och förutsägbarheten i skattesystemet,
            vilket därför bidrar till ett bättre företagsklimat.
          </note>
          <note>
            Herr ålderspresident! De två reservationer jag yrkar bifall till,
            2 och 5, rör motiveringar. Det kan tyckas besynnerligt, men det
            känns angeläget att tydligt visa att vi inte accepterar de företagsovänliga
            formuleringar som regeringspartierna och Vänsterpartiet är överens
            om. Jag erkänner att jag varken förstår syftet med eller anledningen
            till dem. Vänsterpartiet vill till och med gå ett steg längre
            och försämra reglerna för F-skatt.
          </note>
          <note>
            Alliansen tillsatte 2008 en utredning, Utredningen om översyn
            av kraven för F-skatt m.m. Utredningens betänkande, F-skatt åt
            flera , ledde till sänkta trösklar att starta företag. Inte minst
            kvinnor inom offentlig sektor som ville starta eget har haft nytta
            av detta.
          </note>
          <note>
            Regeringen talar gärna om satsningar på företag i Sverige, men
            deras politik går inte på samma linje. Sverige behöver fler företagare
            och företag, inte färre.
          </note>
          <note>
            (Applåder)
          </note>
          <note type="speaker">
            Anf. 3 RASMUS LING (MP):
          </note>
          <note>
            Herr ålderspresident! Vi debatterar skatteutskottets betänkande
            20 om skatteförfarande och folkbokföring. Det handlar om att skattereglerna
            och skattesystemet ska underlätta för människor och företag att
            göra rätt för sig, så att skattebrott, skatteflykt och skattesmitning
            undanröjs.
          </note>
          <note>
            I den offentliga debatten diskuterar vi ofta nivåer på olika
            skatter, men utformningen av skatter och tillvägagångssättet när
            det gäller dem är också mycket relevant.
          </note>
          <note>
            Ibland handlar det om avvägningar som inte är alldeles enkla.
            Kassaregisterlagen har inneburit att konkurrens mellan företag
            sker på mer lika villkor. Samtidigt kan det ibland vara besvärligt
            för en mindre företagare exempelvis inom torg- och marknadshandeln.
            Därför är det viktigt att vi fortlöpande ser över effekterna av
            olika åtgärder som vi vidtar för att uppnå en balans mellan administration
            och viljan att göra rätt för sig.
          </note>
          <note>
            Frågan om företrädaransvaret är en annan fråga där det gäller
            att hitta en balans mellan det personliga ansvaret för en näringsidkare
            och reglerna, så att reglerna inte leder till att oseriösa aktörer
            gynnas.
          </note>
          <note>
            Intresseorganisationen Svenskt Näringsliv har uppvaktat skatteutskottet
            för att få till en förändring av företrädaransvaret, som man menar
            har blivit alltför strikt i sin tillämpning.
          </note>
          <note>
            Regeringen ville låta Skatteverket göra en översyn av tillämpningen,
            men nu finns det alltså ett förslag från utskottsmajoriteten att
            göra ett tillkännagivande om att regeringen ska göra en sådan
            i stället för Skatteverket.
          </note>
          <note>
            Ett annat område som berörs i betänkandet gäller det nordiska
            skatteavtalet och villkoren mellan de nordiska länderna.
          </note>
          <note>
            Ett enigt utskott skriver i betänkandet att det är angeläget
            att lösa förekommande gränshinder som försvårar handel, pendling
            och flytt mellan de nordiska länderna.
          </note>
          <note>
            I ett tidigare tillkännagivande från den förra mandatperioden
            finns ett uppdrag till regeringen att se över skatteavtalet med
            Danmark. Det kommer vi att debattera vid ett senare tillfälle
            i den här kammaren.
          </note>
          <note>
            Det är viktigt att fortlöpande se över och effektivisera och
            att minska regelkrånglet för pendlare mellan de olika länderna.
            Här spelar samarbetsorganisationer som Grensetjänsten, Öresundskommiteen
            och andra en viktig roll, inte minst för att höja kunskapen och
            belysa de problem som människor och företag som verkar i de nordiska
            länderna kan ha.
          </note>
          <note>
            Med det yrkar jag bifall till förslaget i betänkandet.
          </note>
          <note type="speaker">
            Anf. 4 MATS PERSSON (FP):
          </note>
          <note>
            Herr ålderspresident! Fler och växande företag är basen för det
            svenska samhället. Det är genom att vi får fler människor i arbete
            och genom att vi får fler och växande företag som Sverige kan
            växa starkt. Det är också en förutsättning för att människor ska
            ha egen frihet och för att vi ska ha möjlighet att finansiera
            vår gemensamma välfärd.
          </note>
          <note>
            Herr ålderspresident! I detta sammanhang spelar betänkandet en
            viktig roll. Det handlar om att bygga ett samhälle där människor
            har förtroende för de skatteinbetalningar de gör och för det som
            samhället levererar tillbaka i andra ändan.
          </note>
          <note>
            Även om Sverige är ett fantastiskt land behöver vi jobba med
            att ständigt förbättra vår verksamhet och se till att reglerna
            är anpassade efter människors behov och att människor känner att
            de litar på och har förtroende för reglerna och därmed är beredda
            att bidra till vårt gemensamma samhälle.
          </note>
          <note>
            Herr ålderspresident! Det är viktigt att man som företagare verkar
            under tydliga och förutsägbara regler. Så är det inte alltid i
            dag. Såsom uppmärksammas i betänkandet och i utskottsmajoritetens
            ställningstagande innebär dagens regelverk när det gäller det
            så kallade företrädaransvaret att företagare och företrädare för
            företag lever i ovisshet.
          </note>
          <note>
            Reglerna innebär att en vd, en styrelseledamot eller en annan
            företrädare för ett bolag kan bli personligt betalningsansvarig
            för företagets skatteskulder. Tillämpningen i rättsväsendet är
            så pass strikt att enskilda individer hamnar i kläm. Detta bryter
            mot principen att man som styrelseledamot eller företagsledare
            inte ska behöva oroa sig för att bli personligt ansvarig om man
            har agerat klandervärt men enligt vad man trodde var rätt.
          </note>
          <note>
            Herr ålderspresident! På senare år har det framkommit ett antal
            rättsfall där enskilda har hamnat i kläm och där reglerna har
            visat sig tillämpas på ett sätt som inte var meningen från början.
          </note>
          <note>
            En revisor utan personliga intressen i ett företag gick i personlig
            konkurs därför att det företag som han eller hon företrädde gick
            i konkurs. En familj fick sina privata tillgångar utmätta då regelverket
            infördes. Det berodde på felaktigheter hos en underleverantör,
            inte hos det aktuella företaget. När familjen och företaget friades
            i efterhand var det för sent, för då hade de redan fått betala
            in stora summor till staten.
          </note>
          <note>
            Detta visar att vi behöver ha ett regelverk som säkerställer
            att man inte kan agera hur som helst men att tillämpningen och
            reglerna behöver ses över för att skapa förutsägbarhet och undvika
            situationer där människor lägger ned företag i förtid för att
            de är rädda att reglerna ska träda in.
          </note>
          <note>
            Herr ålderspresident! Detta är exempel på att regler hela tiden
            behöver ses över och förbättras så att människor känner tilltro
            till systemet och kan lita på att reglerna lever upp till de förväntningar
            de har som företagare.
          </note>
          <note>
            Det kan tilläggas i sammanhanget att våra grannländer Finland,
            Danmark och Norge inte har regler liknande våra. Därför tycker
            jag att utskottets initiativ i den här frågan, att tillsätta en
            oberoende utredning – inte en utredning där Skatteverket utreder
            sig självt – och att tillkännage detta för regeringen är ett steg
            i helt rätt riktning.
          </note>
          <note>
            Herr ålderspresident! I betänkandet diskuterar vi många frågor
            som hanterar enskilda människors möten med myndigheter, oavsett
            om man är skattebetalare eller agerar i egenskap av företagare.
          </note>
          <note>
            Det finns många gränshinder och hinder i vårt samhälle som vi
            behöver ta bort. Ett exempel är de hinder som finns för människor
            som reser mellan olika länder inom det nordiska samarbetet.
          </note>
          <note>
            Det mest påtagliga och tydliga exemplet är de 20 000 personer
            som varje dag reser från Skåne över till Köpenhamn och Själland
            och som verkar under regelverk som inte är tydliga för den enskilde.
            Det gäller pension och regler i socialförsäkringssystemet. Där
            behöver vi ständigt förbättra reglerna så att människor inte hamnar
            i kläm och så att det blir tydligt för dem vad som gäller.
          </note>
          <note>
            Med det, herr ålderspresident, yrkar jag bifall till Alliansens
            två motivreservationer i betänkandet och till utskottets förslag
            i övrigt när det gäller företrädaransvaret.
          </note>
          <note type="speaker">
            Anf. 5 ARON MODIG (KD):
          </note>
          <note>
            Herr ålderspresident! Jag vill inleda med att yrka bifall till
            allianspartiernas motivreservationer 2 och 5.
          </note>
          <note>
            Vi debatterar i dag de motioner från den allmänna motionstiden
            i höstas som rör skatteförfarande och folkbokföring, helt enkelt
            statens tillvägagångssätt för att ta ut skatter och avgifter.
          </note>
          <note>
            I detta avsnitt ingår bland annat frågor som rör deklarationer,
            månadsuppgifter, kassaregister, skattefusk och svartarbete, skatteflykt
            och rättssäkerhet vid uttag av skatt.
          </note>
          <note>
            Hur vi hanterar dessa frågor är grunden för vilket förtroende
            medborgarna har för skattesystemet och hur lätt det är för enskilda
            och företag att göra rätt för sig.
          </note>
          <note>
            I förlängningen påverkar detta hur väl vi kan finansiera den
            offentliga verksamhet – skola, välfärd och annan service – som
            vi gemensamt kommit fram till att vi vill ha.
          </note>
          <note>
            Jag vill göra några nedslag i betänkandet SkU20 Skatteförfarande
            och folkbokföring , till att börja med i punkt 7 som rör personligt
            betalningsansvar. Där föreslår utskottet, baserat på en motion
            från allianspartierna, att riksdagen ska tillkännage för regeringen
            att snarast tillsätta en utredning om det så kallade skatterättsliga
            företrädaransvaret. Detta företrädaransvar innebär att ett bolags
            företrädare riskerar att bli personligt betalningsansvariga för
            företagets skatteskulder.
          </note>
          <note>
            Skatter och avgifter ska naturligtvis betalas i tid. Som bestämmelserna
            är utformade i dag finns dock en risk för att alltför hårda krav
            drabbar företagaren – kanske vid en oförutsedd händelse som medför
            ekonomiska svårigheter – och att livskraftiga företag avvecklas
            enbart för att företrädaren vill undgå att bli personligt betalningsansvarig.
          </note>
          <note>
            Skattesystemet ska gynna ett gott företagsklimat, och från Kristdemokraternas
            sida är vi därför glada att det i utskottet finns stöd för att
            se över reglerna om företrädaransvar.
          </note>
          <note>
            Vi behöver utreda om tillämpningen av bestämmelserna har blivit
            för hård och om bestämmelserna bör ändras för att öka rättssäkerheten
            och förutsägbarheten, förbättra villkoren för företagande och
            minska riskerna för att livskraftiga företag avvecklas i onödan.
          </note>
          <note>
            Herr ålderspresident! Jag vill även göra ett nedslag i det avsnitt
            som rör skatte- och avgiftskontroll. Här är vi kristdemokrater
            överens med majoriteten i utskottet om att motionerna på området
            bör avslås, men vi ställer oss inte bakom riktigt hela den av
            majoriteten föreslagna motiveringen till detta.
          </note>
          <note>
            Från KD:s och Alliansens sida hade vi gärna sett mer nyanserade
            skrivningar om att skattereglerna ska uppmuntra långsiktigt företagande
            och att skatter och avgifter därför måste ligga på en rimlig nivå.
          </note>
          <note>
            Samtidigt ska naturligtvis de företag som verkar i Sverige göra
            rätt för sig, och det finns därför skäl att se över det internationella
            regelverket för redovisning och fördelning av vinstredovisning.
            Detta klargör vi i reservation 2.
          </note>
          <note>
            Alliansregeringen har de senaste åren genomfört ett antal reformer
            som bland annat har bidragit till att minska acceptansen för svartarbete
            i samhället, försvårat för upplägg med så kallade räntesnurror
            och minskat möjligheten att föra över pengar till skatteparadis.
          </note>
          <note>
            Ett internationellt samarbetsprojekt inom ramen för OECD, Beps,
            pågår just nu för att se till att rätt skatt betalas i rätt land
            och att både dubbelbeskattning och dubbel-ickebeskattning undviks.
            Det är självklart angeläget att nära följa det arbetet och de
            konsekvenser som det kan få för Sverige framöver.
          </note>
          <note>
            Också vad gäller punkt 5 i betänkandet, om F-skatt och näringsverksamhet,
            är vi från KD:s och Alliansens sida överens med majoriteten i
            utskottet om att de motioner som rör avsnittet bör avslås. Dock
            hade vi velat se en motivering som var tydligare med att man behöver
            en F-skattsedel för att bedriva seriös näringsverksamhet men att
            det samtidigt är angeläget att trösklarna för att få en F-skattsedel
            inte är för höga, att det inte i onödan sätts upp byråkratiska
            hinder för att starta företag.
          </note>
          <note>
            Det finns i dag tydliga riktlinjer för under vilka förutsättningar
            en F-skattsedel ska godkännas. Att ställa ännu högre krav hindrar
            företagande, jobb och tillväxt, och det är skadligt för Sverige.
          </note>
          <note>
            (Applåder)
          </note>
          <note type="speaker">
            Anf. 6 EMMA WALLRUP (V):
          </note>
          <note>
            Herr ålderspresident! Vänsterpartiet anser att regeringen bör
            anta en nationell handlingsplan mot skattefusk, svartjobb och
            social dumpning. Planen bör sträcka sig över en längre tid, ha
            tydliga delmål och omfatta olika myndigheter med uppdrag att samverka
            för att få ett bra system med bra regler som gynnar alla, och
            den ska även omfatta arbetsmarknadens parter.
          </note>
          <note>
            Det är dags att ta tag ordentligt i arbetsmiljöfrågan. Jag vet
            inte vem som hade trott att det skulle gå så här långt när det
            gäller att sänka villkoren på arbetsmarknaden. EU:s inverkan har
            gjort sitt. Det är dags att styra om detta; det kan inte få fortsätta.
            Avregleringarnas pris har varit alldeles för högt.
          </note>
          <note>
            Bra regleringar som är väl avvägda är bra för alla – regleringar
            som gynnar en god arbetsmiljö men som också gör att vi har ett
            företagande som fungerar och att man som företagare vet vad som
            ska hända framöver inom regelverken.
          </note>
          <note>
            Vårt förslag när det gäller F-skatt är att fler uppdragsgivare
            ska vara ett krav för att kunna godkännas för att få F-skattsedel.
            Det är ett sätt att kom ­ ma åt den sociala dumpning som har skett
            inom exempelvis lastbilsbranschen, där det har gått så långt att
            man har slavarbetsförhållanden. Det är rena maffiabranschen i
            dag. Och det som används just där är F-skattsedlar för att undvika
            kollektivavtal och bra villkor. Det är inte alls orimligt att
            vi styr upp detta, för vi vill inte att de ska konkurrera ut de
            svenska lastbilsåkarna med de här villkoren. Och vi vill inte
            att arbetare ska behöva ha en sådan situation. Ingen ska behöva
            ha en sådan situation.
          </note>
          <note>
            Girigheten som styr stora vinstintressen tar lätt över, särskilt
            när demokratiska styrmedel får stryka på foten. Det visar sig
            framför allt där de demokratiska församlingarna är svaga och de
            ekonomiska klyftorna är stora.
          </note>
          <note>
            Kapitalflykten slår sönder förutsättningarna för utveckling i
            länderna i syd. Det drabbar länderna hårt. Det undergräver möjligheten
            för dem att bygga upp en bra barnavård, en bra välfärd, en bra
            skola, som är en förutsättning för dem att bygga vidare på sitt
            samhälle, och ett skydd mot klimatförändringar, som de drabbas
            av på grund av våra historiska utsläpp.
          </note>
          <note>
            Enligt Internationella valutafonden, IMF, överfördes genom kapitalflykten
            från utvecklingsvärlden till den industrialiserade världen ca
            6 000 miljarder dollar åren 2001 – 2010. Under samma period uppgick
            det internationella biståndet till samma länder till 677 miljarder
            dollar. Det innebär att för varje krona i bistånd gick 10 kronor
            tillbaka till väst genom olagliga och oredovisade kapitalflöden.
          </note>
          <note>
            Vänsterpartiet kämpar för en rättvis värld där makt och resurser
            är rätt ­ vist fördelade utan fattigdom och ojämställdhet. Det
            går inte att bygga en sådan värld utan att de inkomster och vinster
            so m görs i syd också beskat ­ t as där. En svensk utvecklingspolitik
            av hög kvalitet som ger resultat kan därför inte ignorera frågan
            om kapitalflykt.
          </note>
          <note>
            Vänsterpartiet vill därför att Sverige tar tag i den här frågan
            ännu mer än vad som föreslås i betänkandet. Vi behöver en noggrann
            handlingsplan för hur exakt vi ska gå till väga och samarbeta
            med andra aktörer för att komma längre i den här frågan. Därför
            vill jag y rka bifall till vår reserva ­ tion 1.
          </note>
          <note>
            Vi har länge haft ett utbyte med länderna i syd där vi har vunnit
            på affären mångfalt. Det har gjort att vi har kunnat bygga upp
            en stark välfärd. Det är inte rimligt att vi ska bygga upp vår
            välfärd på deras bekostnad. Det är dags att de också får chansen
            att bygga upp sin välfärd. Regeringen bör därför återkomma med
            en sådan handlingsplan, anser vi.
          </note>
          <note type="speaker">
            Anf. 7 ANETTE ÅKESSON (M) replik:
          </note>
          <note>
            Herr ålderspresident! När jag hör Emma Wallrup måste jag som
            moderat och borgerlig politiker protestera mot Vänsterpartiets
            inställning till företagare och företagsamhet, denna misstänksamhet
            mot företag och mot vinstintressen, som ju faktiskt är en förutsättning
            för att man ska kunna driva företag.
          </note>
          <note>
            Jag har läst reservation nr 1, som Vänsterpartiet har yrkat bifall
            till, med relativt stort intresse. Den rör egentligen inte Sverige
            så mycket. Det har ju skett ett stort arbete i Sverige just mot
            kapitalflykt, och där har alliansregeringen som sagt varit väldigt
            framgångsrik. Det här rör ju inte Sverige, så jag är lite tveksam
            och frågande till att Vänsterpartiet så starkt driver sådana frågor.
          </note>
          <note>
            Ord som förekommer ofta, både i det muntliga framförandet och
            i reservationen, är ”länder i syd”. Jag undrar vad ni menar med
            länder i syd.
          </note>
          <note type="speaker">
            Anf. 8 EMMA WALLRUP (V) replik:
          </note>
          <note>
            Herr ålderspresident! Skatteutskottet behandlar ju även frågor
            som är av internationell karaktär. Det är just därför som den
            här motionen är behandlad i skatteutskottet och ligger i det här
            betänkandet. Vi har en politik både inom Sverige och internationellt,
            och det ska vi ha.
          </note>
          <note>
            När det gäller detta med vinstintressen behöver man som företagare
            få företaget att gå runt och har rätt att få en vinst. Men det
            som är problemet är när girigheten tar över, när det går ut över
            vår miljö, våra barn, vår vård, våra äldre och fattiga länder
            i syd.
          </note>
          <note>
            Fattiga länder i syd är ett begrepp som många använder, bland
            annat inom Sida. Tidigare sa man utvecklingsländer, men begreppet
            har diskuterats eftersom man menar att det inte är säkert att
            vi har kommit längre i utvecklingen än de på vissa områden. Vi
            kanske kan göra ett visst utbyte med dem, för de kanske har kommit
            längre kulturellt och har väldigt mycket erfarenheter som vi inte
            har. Det är i jämlikhetssträvan som man i stället använder begreppet
            länder i syd.
          </note>
          <note type="speaker">
            Anf. 9 ANETTE ÅKESSON (M) replik:
          </note>
          <note>
            Herr ålderspresident! Det gör det inte mindre besynnerligt att
            man använder begreppet länder i syd. Frågan är: Jämfört med vem?
            Det är ju ett relativt begrepp. Om vi sitter häruppe i Sverige
            och talar om länder i syd är det kanske inte helt tydligt vilka
            länder vi menar.
          </note>
          <note>
            Sedan kan jag inte låta bli att ta upp detta att girigheten tar
            över. Det är en väldigt tråkig bild av företag och företagare
            som Vänsterpartiet har här.
          </note>
          <note>
            I Östersund har man byggt två identiska äldreboenden. Det ena
            drivs av ett privat företag och det andra av kommunen. Det har
            visat sig att det som drivs av det privata företaget har högre
            kvalitet, bättre resultat, nöjda ­ re personal och extremt mycket
            lägre kostnader – detta trots att det drivs av aktörer med vinstintressen.
          </note>
          <note>
            Den debatten kommer säkert i ett annat forum, och den ser vi
            fram emot, eftersom våra synpunkter här skiljer sig åt rejält.
            Men dessa frågor lyfts nu upp av Vänsterpartiet som misstänkliggör
            företag och företagande. Det är allvarligt eftersom det är i företagen
            som jobben skapas, och det är genom jobben och fler arbetade timmar
            som vi får skatteintäkter, vilket gynnar välfärden. Att arbeta
            emot företagande och företagare är otroligt destruktivt för landet.
          </note>
          <note type="speaker">
            Anf. 10 EMMA WALLRUP (V) replik:
          </note>
          <note>
            Herr ålderspresident! Vänsterpartiet arbetar definitivt inte
            emot företagare. Vi vill till exempel gärna gynna små företagare.
          </note>
          <note>
            Hela EU:s system har gått ut på att öka tillväxt, avreglera och
            så vidare. Det är ganska upprörande att ett företag med 200 anställda
            kallas småföretag inom EU. Ett mellanstort företag är alltså större
            och ett storföretag i sin tur ännu större. Det förklarar vem man
            har ritat kartan för, och det är problemet. Det har drabbat de
            fattiga och de mest utsatta att vi ganska länge har haft denna
            politik.
          </note>
          <note>
            Avregleringen har gjort att vi har en finanskris. Vi har en stor
            klimatkris på grund av giriga oljeintressen som lobbar mot klimatförhandlingar
            och så vidare. Det finns därför ett starkt behov av en återreglering.
            Den avreglering som skett de senaste åren är det många inom OECD
            som ifrågasätter. Till och med inom IMF förekommer det nya tankar.
            Jag menar att pendeln har svängt för långt åt ena hållet.
          </note>
          <note>
            Vi ska absolut inte motarbeta företag. Tvärtom ska vi gynna företag.
            Men vi ska gynna företag som är bra och som bygger upp landet,
            inte företag som bryter ned för att de sätter girighet före samhällsbyggande.
          </note>
          <note type="speaker">
            Anf. 11 PER ÅSLING (C):
          </note>
          <note>
            Herr ålderspresident! Det händer ofta att jag får frågan varför
            jag talar så mycket om företagens villkor. Jag ger alltid samma
            svar: Jag fokuserar på företagarna för att skapa möjligheter för
            andra att tala om skolan, om välfärden och om miljön, för det
            är bara genom att företagsamma människor startar företag, anställer
            och skapar nya skatteintäkter som vi har något att fördela här
            i kammaren. Det är via företagen som våra gemensamma resurser
            skapas. Den svenska ekonomin mår bra av och är beroende av fler
            och växande företag.
          </note>
          <note>
            Herr ålderspresident! Landets småföretag skapar fyra av fem nya
            jobb, i Jämtland nio av tio. Allra tydligast är det i småorter
            och på landsbygd, med andra ord i Landsortssverige, där utvecklingen
            helt och hållet avgörs av småföretagens möjligheter att verka
            och växa. Det är det som skapar en levande landsbygd.
          </note>
          <note>
            En av våra stora utmaningar är att förmå fler människor att starta
            företag. För att bedriva seriös näringsverksamhet behöver man
            en F-skattsedel. Därför är det angeläget att trösklarna inte är
            för höga. Det får inte sättas onödiga byråkratiska hinder för
            att starta företag. Skatteverket har jobbat för att förenkla ansökningsförfarandet
            och har därmed underlättat för nya företagare. Samtidigt finns
            det tydliga riktlinjer för under vilka förutsättningar en F-skattsedel
            ska godkännas.
          </note>
          <note>
            Inom allianspartierna är vi förvånade över att Socialdemokraterna
            och Miljöpartiet vill ställa högre krav för att få F-skattsedel.
            Det motverkar nyföretagandet, det minskar jobben och tillväxten
            och det är skadligt för Sverige.
          </note>
          <note>
            Allianspartierna anser att skattereglerna ska uppmuntra långsiktigt
            företagande i Sverige. Skatter och avgifter ska ligga på en rimlig
            nivå. Samtidigt ska företag som verkar i Sverige göra rätt för
            sig.
          </note>
          <note>
            Herr ålderspresident! Flera av allianspartiernas talare har lyft
            upp frågan om företrädaransvaret. Det är en viktig fråga som min
            företrädare i skatteutskottet, Karin Nilsson, jobbade med i flera
            år. Skattesystemet ska bidra till ett gott företagsklimat med
            rimliga villkor. Det är därför positivt att en majoritet har funnit
            anledning att se över reglerna och förordar att en utredning tillsätts.
          </note>
          <note>
            Den stora politiska utmaningen är inte viljan att satsa på välfärden,
            utan det är förmågan att generera de resurser som krävs. Det var
            Centerpartiets och Alliansens utgångspunkt under regeringstiden,
            och den inriktningen fortsätter vi målmedvetet och konsekvent
            med.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 18.)
          </note>
          <note>
            § 9 Kroatiens anslutning till skiljemannakonventionen
          </note>
          <note>
            Skatteutskottets betänkande 2014/15:SkU24
          </note>
          <note>
            Kroatiens anslutning till skiljemannakonventionen (prop. 2014/15:86)
          </note>
          <note>
            föredrogs.
          </note>
          <note>
            Ålderspresidenten konstaterade att ingen talare var anmäld.
          </note>
          <note>
            (Beslut fattades under § 18.)
          </note>
          <note>
            § 10 Mineralpolitik
          </note>
          <note>
            Näringsutskottets betänkande 2014/15:NU14
          </note>
          <note>
            Mineralpolitik
          </note>
          <note>
            föredrogs.
          </note>
          <note type="speaker">
            Anf. 12 JOSEF FRANSSON (SD):
          </note>
          <note>
            Herr ålderspresident! I dag debatterar vi betänkande nr 14 om
            mineralpolitik. Betänkandet behandlar frågeställningar som på
            olika sätt berör gruvnäringens förutsättningar i Sverige. Jag
            yrkar inledningsvis bifall till Sverigedemokraternas reservation,
            nr 3.
          </note>
          <note>
            Herr ålderspresident! Den svenska gruvnäringen har långa anor
            och är alltjämt en mycket betydelsefull arbetsgivare i vissa regioner.
            Med Sveriges rikliga tillgångar på mineraler har också en lång
            rad andra företag kunnat växa fram som förädlar mineralerna till
            diverse produkter.
          </note>
          <note>
            Både gruvnäringen och industrin kopplad till mineralråvarorna
            har under årtionden svarat för ett ansenligt tillskott till statskassan
            och bidragit till en betydande export till gagn för den svenska
            ekonomin.
          </note>
          <note>
            Sverigedemokraterna ser att det finns förutsättningar att utveckla
            mineralpolitiken på ett för medborgarna gynnsamt sätt. Vi menar
            att för den långsiktiga tillväxten, inte minst när det gäller
            just gruvnäringen, är det helt centralt att bygga ut och utveckla
            infrastrukturen så att människor och varor kan transporteras utanför
            storstäderna.
          </note>
          <note>
            På samma sätt är det av central vikt att upprätthålla en stabil
            energiförsörjning till konkurrenskraftiga priser.
          </note>
          <note>
            Herr ålderspresident! Sverigedemokraternas reservationer i betänkandet
            innehåller ett antal förslag för att förändra mineralpolitiken.
            Bland annat föreslår vi en reformering av mineralersättningen
            så att staten ska ta ut en betydligt större del av mineralernas
            värde. Vi föreslår 5 procent i stället för dagens 2 promille.
          </note>
          <note>
            Vi menar att de mineraler som finns i marken är svenska folkets
            tillgångar. Det är dessutom en resurs som bara kan utnyttjas en
            enda gång. Från vår sida handlar det inte om att maximera skatteintäkterna
            för att sedan se dem slukas av det svarta hålet utan om att använda
            pengarna för att kunna föra en mer aktiv gruvpolitik och till
            exempel finansiera viktiga infrastruktursatsningar till gagn för
            både landsbygd och industri.
          </note>
          <note>
            Vi menar också att det finns en brist i dagens lagstiftning vad
            gäller efterbehandling av områden som har förorenats eller vanställts
            på något sätt av gruvindustrin. I dag kan gruvbolag i vissa specifika
            fall dumpa en stor del av kostnaden för återställning av mark
            på skattebetalarna genom att sätta bolag i konkurs. Vi anser därför
            att gruvbolagen redan innan ett bearbetningstillstånd beviljas
            ska vara tvungna att deponera tillräckliga resurser så att återställning
            och sanering kan säkerställas.
          </note>
          <note>
            Herr ålderspresident! Gruvnäringen är en basnäring i Sverige
            och, som jag redan varit inne på, en starkt bidragande faktor
            till att Sverige kunnat gå från ett fattigt jordbrukssamhälle
            till ett av världens mest framgångsrika industriländer.
          </note>
          <note>
            Under 2000-talet växte exportvärdet av malm, metall och metallprodukter
            kraftigt. Men under den ekonomiska krisen 2008–09 bröts den positiva
            trenden av en kraftig nedgång. Det kan vi fortfarande se spår
            av i en ganska knagglig återhämtning.
          </note>
          <note>
            Vi ska dock ha klart för oss att sektorn står för väl över 10
            procent av den samlade varuexporten och därmed ger ett signifikant
            bidrag till svensk bnp. Arbetstillfällena utgör också en helt
            avgörande faktor i många kommuner utanför storstäderna.
          </note>
          <note>
            Oroande är dock att många ledande politiker släppt fokus från
            upprätthållandet av en stark basindustri. I mitt förra anförande
            i denna talarstol citerade jag förre statsministern Fredrik Reinfeldt
            när han blottade en negligerande syn på svensk industri. Han är
            dock långt ifrån ensam.
          </note>
          <note>
            Den tidigare näringsministern Maud Olofsson var också en politiker
            som i stor utsträckning gjorde sig känd för att vilja premiera
            just tjänstesektorn. Hon gjorde sig samtidigt känd för att under
            den ekonomiska krisen gå i verbalt krig med stora delar av tillverkningsindustrin,
            vilket sände ut signaler om att man från regeringen inte såg industrin
            som särskilt viktig eller prioriterad.
          </note>
          <note>
            Med Centerpartiet i spetsen förde ma n också en energipolitik
            som gick på rak kollisionskurs med industrins intresse och i förlängningen
            också medborgarnas intresse. Det var en olycklig paradgren från
            Centerpartiet som den nytillträdda regeringen nu förvaltar med
            oförminskad takt. Inte minst gäller det de nya ambitionshöjningarna
            för subventionerade elproduktionsanläggningar som marknaden inte
            på något sätt efterfrågar och som på sikt äventyrar både leveranssäkerhet
            och prisnivåer.
          </note>
          <note>
            Frågan är om den nya regeringen har vare sig vilja eller förmåga
            att vända skutan för industrin. Man klär sin politik i industrivänliga
            ordalag med sin industrikansler och sitt innovationsråd, men i
            vårpropositionen saknas näringslivsvänliga satsningar i princip
            helt. Man ger några tiotals miljoner här och ett par hundra miljoner
            där, men med andra handen återtar man det mångdubbla i form av
            höjda skatter med tiotals miljarder kronor. Om man menar allvar
            med att man vill föra en tillväxtvänlig politik måste man självfallet
            återföra detta genom andra – och förhoppningsvis bättre – satsningar
            till gagn för näringslivet.
          </note>
          <note>
            Summa summarum: Den förra regeringen förde i mångt och mycket
            en industrifientlig politik och satsade sitt reformutrymme på
            just tjänstesektorn. Den nya regeringen gör stora återställningar
            av detta men utan några alternativa satsningar på näringslivet.
            När det gäller det ensidiga fokuset på tjänstesektorn menar jag
            dock att dags att tänka om.
          </note>
          <note>
            Någon gång i historien kom man på att man kunde framställa metaller
            för att göra starkare och bättre redskap för till exempel jakt
            och jordbearbetning. Man får förmoda att detta revolutionerade
            produktiviteten och således friställde många jägare och bönder
            som kunde ägna sig åt andra arbetsuppgifter i de tidiga samhällena,
            med ekonomisk tillväxt som följd.
          </note>
          <note>
            Samhällen har sedan växt fram, och allteftersom teknik och kunskap
            har förfinats har man kunnat öka sin produktivitet och brutit
            ny mark i nya yrken till gagn för samhällets medborgare. I dag
            har vi kommit så långt i utvecklingen att det är väldigt få som
            jobbar i de ursprungliga yrken som fanns i Sverige för bara 100
            år sedan.
          </note>
          <note>
            Många av de yrken som täcker upp för de första, tidiga stegen
            på Maslows behovstrappa, som olika former av råvaruframställning
            och förädling, kan i dag utföras av ett relativt fåtal i och med
            maskinernas intåg. Detta har således friställt en hel massa människor
            som kan ägna sig åt andra typer av yrken, inte minst olika tjänster
            som gör tillvaron trevligare för oss alla.
          </note>
          <note>
            Någonstans här blev det dock kortslutning hos vissa, menar jag.
            Man fick för sig att eftersom diagrammen visade att allt fler
            jobbade i tjänstesektorn och allt färre i industrin var det ett
            tecken på att den industriella eran var över i Sverige. Men den
            nya tjänstesektorn är blott glasyren på kakan. Man kan inte ta
            bort basnäringarna och tro att man kan skapa ett värde genom att
            bara byta tjänster med varandra. Det räcker inte att person A
            flippar några hamburgare till person B, som i sin tur klipper
            person A. Okej, nu raljerar jag lite, men jag tycker ändå att
            det är anmärkningsvärt att detta tankemönster har fått ett sådant
            genomslag i en stolt industrination som Sverige. Både i ord och
            handling har man inte minst från den förra regeringen visat att
            man anser att det är tjänstesektorn som är framtiden och att industrin
            är på väg ut i periferin.
          </note>
          <note>
            Herr ålderspresident! Från Sverigedemokraternas sida ser vi förutsättningar
            för en industriell renässans. Med rätt politik kan vi återta delar
            av bas- och tillverkningsindustrin och styra om investeringarna
            till Sverige.
          </note>
          <note>
            Jag har i mitt förra anförande i denna talarstol tagit upp just
            detta. Vi kan inte längre räkna med att vi kan behålla saker som
            konstruktion, design och produktutveckling när produktionen försvinner
            till låglöneländer. I stället ser man hur dessa länder tar över
            alltmer av denna typ av industrinära tjänster.
          </note>
          <note>
            För att behålla och stärka svensk konkurrenskraft krävs reformvilja
            på flera områden, inte minst vad gäller utbildning, infrastruktur
            och energipolitik. Och det är någonting som jag menar att Sverigedemokraterna
            har.
          </note>
          <note>
            I detta anförande instämde Johan Nissinen (SD).
          </note>
          <note type="speaker">
            Anf. 13 HELENA LINDAHL (C):
          </note>
          <note>
            Herr ålderspresident! Åhörare! Sverige är ett gruv- och mineralland
            som har stora tillgångar på malm och mineral, som har brutits
            i Sverige i över 1 000 år. Tillgången på malmen och mineralerna
            har i mångt och mycket bidragit till det välstånd som vi har i
            dag. Mycket av de moderna och tekniska produkter som vi använder
            är beroende av tillgången på malm och mineral.
          </note>
          <note>
            Sverige är Europas största producent av järnmalm. År 2013 stod
            vi för över 90 procent av EU:s totala järnmalmsproduktion. När
            det gäller koppar står vi för 10 procent, guld och zink en fjärdedel
            och silver 17 procent.
          </note>
          <note>
            I Norrbotten, Västerbotten och Bergslagen, på landsbygden, jobbar
            i dag tusentals människor med att utvinna järnmalm och mineraler
            som sedan används för att konstruera broar, elbilar, järnvägsräls,
            vindkraftverk och byggnader. Förutom att vi bidrar till att förse
            omvärlden med allt detta bidrar vi till att skapa många arbetstillfällen,
            och det i bygder som ofta har det tufft med tillgången på jobb.
          </note>
          <note>
            Vi ska komma ihåg att många människor runt om i världen i dag
            reser sig ur fattigdom. Det gör att vi ser att fler hem byggs,
            att allt fler har råd med en mobiltelefon och att infrastrukturen
            byggs ut. I och med att det här händer ökar även efterfrågan på
            just malm och mineraler.
          </note>
          <note>
            Herr ålderspresident! Olika undersökningar och analyser visar
            att behovet av de här råvarorna bara kommer att öka de kommande
            åren. Då krävs det att omvärlden blir ännu bättre på återvinning,
            men det kommer inte att räcka fullt ut eftersom efterfrågan kommer
            att bli så stor. Därför kommer vi att behöva bryta mer metaller.
          </note>
          <note>
            Sverige är rikt på många av de metaller och de mineraler som
            efterfrågas och kommer att få en stor roll i utvecklingen. Till
            skillnad från många andra länder har vi en stabil demokratisk
            grund att stå på, och dessutom har vi en av världens tuffaste
            miljölagstiftningar. Det gör att vi kan utvinna metallerna och
            mineralerna på ett hållbart sätt.
          </note>
          <note>
            Men det finns också utmaningar. Självklart påverkar gruvbrytning
            miljön. Landskapsbilden förändras, och människor blir oroliga
            över vad som händer med deras mark eller renbetesområde. Jag har
            stor förståelse för detta. Därför är jag glad att Sverige, som
            jag sa tidigare, har en av världens tuffaste miljölagstiftningar.
            Dessutom har ändringar nyligen gjorts i minerallagen som gör att
            markägare och andra berörda, till exempel samebyar, kan komma
            tidigare in i processen och redan i prospekteringsskedet göra
            sin röst hörd.
          </note>
          <note>
            Herr ålderspresident! Ett vanligt påstående är att gruvnäringen
            inte bidrar till statskassan och att gruvnäringen därför måste
            beskattas hårdare. Det är en sanning med modifikation, skulle
            jag vilja säga. År 2011 fick staten in drygt 12 miljarder på gruvorna
            via utdelning, skatter och avgifter. Dessutom betalar de som arbetar
            i gruvorna kommunalskatt som i sin tur bidrar till utveckling
            av kommunerna. Det ger även upphov till jobb för underentreprenörer.
            Det är också viktigt att ta i beaktande att gruvorna ger arbetstillfällen
            i områden som många gånger har tuffa utmaningar när det gäller
            just möjligheter till jobb.
          </note>
          <note>
            Vi ska komma ihåg att gruvverksamhet är en kapitalkrävande verksamhet.
            Om vi skulle införa en gruvskatt skulle det påverka investeringarna
            och antalet arbetstillfällen, särskilt nu när det är lågkonjunktur
            i världen och när metaller och mineraler har ett ganska lågt pris
            jämfört med tidigare. En gruvskatt skulle i det läget vara negativt
            för jobben.
          </note>
          <note>
            Det finns flera partier i Sveriges riksdag som vill höja skatten
            avsevärt. Jag måste fråga: Hur tänker ni då? Visst, jag kan hålla
            med om att ersättningen till framför allt markägare är låg. Men
            om man gör som Vänsterpartiet – i alla fall före valet – och aviserar
            skatter på 10 procent och Miljöpartiet på 5 procent till något
            slags fondering tror jag inte att ni förstår konsekvenserna fullt
            ut när det gäller arbetsmarknaden.
          </note>
          <note>
            Det finns flera länder som har en högre mineralersättning än
            Sverige. Men att göra jämförelser rakt av är att jämföra äpplen
            och päron. I Sverige har vi valt linjen att ha extremt höga miljökrav
            och krav på fonderade medel för återställning. Det kostar, och
            det är bra. I andra länder har man i princip obefintlig miljölagstiftning,
            vilket lägger ansvaret på staten. Det kräver en högre skatt på
            företagen. I mina ögon är lönsamma företag och en skarp miljölagstiftning
            bättre än skitig miljö och låga krav.
          </note>
          <note>
            Herr ålderspresident! Regeringspartierna Socialdemokraterna och
            Miljöpartiet har aviserat att de i riksdagen kommer att rösta
            nej till ett förslag om att förbjuda uranbrytning – detta trots
            att de tyckte att det var en bra idé för ett år sedan. Nu anser
            de att det inte ens är intressant att bifalla min och Centerpartiets
            motion om att utreda ett förbud. De tycker inte heller att det
            är värt att låta kommunerna få vetorätt när det gäller prospektering
            av uran i alunskiffer, där uran är särskilt frekvent förekommande.
          </note>
          <note>
            Nu backar Miljöpartiet till och med från sitt valmanifest där
            de var tydliga med att de ville stoppa uranbrytning. När vi nu
            ser att den förnybara energin byggs ut i allt snabbare takt, mycket
            tack vare Centerpartiet, gör vi bedömningen att ett 100 procent
            förnybart samhälle kommer allt närmare. Då minskar också behovet
            av uran eftersom kärnkraften fasas ut. Ett politiskt parti måste
            ständigt gå framåt och utvecklas, och därför vill vi med vår motion
            markera att vi inte tycker att uran har en plats i den framtid
            vi vill se – ett samhälle utan kärnkraft och uran.
          </note>
          <note>
            Detta är dessvärre något som inte längre verkar vara lika tydligt
            hos Miljöpartiet och Socialdemokraterna. I stället hänvisar man
            till en överenskommelse i regeringen. Det man kommer överens om
            kring ett kaffebord har dock föga betydelse i jämförelse med ett
            beslut om svensk lagstiftning, inte minst när Åsa Romson själv
            säger att hon inte vet om den interna överenskommelsen leder till
            just lagstiftning.
          </note>
          <note>
            Jag kan bara konstatera att Miljöpartiet och Socialdemokraterna
            vill få folk att tro att deras interna överenskommelse står över
            svensk lag och att de försöker göra sitt bästa för att få ett
            brutet vallöfte att framstå som någonting positivt. Att enbart
            säga att den rödgröna regeringen är emot uranbrytning väger nämligen
            väldigt lätt när man samtidigt aktivt röstar mot förbättringar
            i riksdagens kammare.
          </note>
          <note>
            Centerpartiet och Alliansen vill se en aktiv gruvnäring i Sverige.
            Samtidigt är villkoret att det ska ske i samklang med både miljö
            och omgivande näringar. Gruvbrytning innebär ett stort och i vissa
            delar oåterkalleligt ingrepp i vår natur. Det i sig medför ett
            stort ansvar för gruv- och mineralnäringen. Därför är det bra
            att Sverige har en av världens strängaste miljölagstiftningar,
            och det ska vi fortsätta att ha.
          </note>
          <note type="speaker">
            Anf. 14 HÅKAN SVENNELING (V):
          </note>
          <note>
            Herr ålderspresident! De regionala skillnaderna i Sverige har
            ökat på ett alarmerande sätt. Livsvillkoren på landsbygden har
            försämrats, och det blir allt svårare att bo och verka där. Jag
            och Vänsterpartiet anser därför att vi behöver en politik för
            att hela Sverige ska leva.
          </note>
          <note>
            I vår strategi bygger detta på en levande landsbygd, vilket vi
            beskriver i vår landsbygdsmotion. Det bygger på en ökad samverkan,
            ökat regionalt inflytande och ett tydligt ansvar från statens
            sida att se till att samhällsservicen fungerar så att de lokala
            krafterna, både regionalt och lokalt, tas till vara. En bland
            flera frågor som Vänsterpartiet lyfter fram i sin landsbygdsmotion
            gäller gruvnäringen. Genom att skapa nya gruvetableringar skapar
            vi också framtidstro i de regioner som tidigare drabbats av hög
            arbetslöshet och utflyttning.
          </note>
          <note>
            Samtidigt har gruvbrytning stor påverkan på miljö och omgivning,
            och nya exploateringar ställs många gånger mot andra legitima
            intressen. Det ställer stora krav på gruvnäringen när det gäller
            att använda miljövänlig teknik och ta ansvar för det lokala och
            regionala samhället. Det innebär också att stora krav ska ställas
            på de tillståndsgivande myndigheterna. Minerallagen är ett centralt
            styrmedel i dessa sammanhang, och enligt min uppfattning är denna
            lag exceptionellt förmånlig för gruv- och prospekteringsbolag
            samtidigt som den inte på ett godtagbart sätt värnar det som påverkas
            negativt av verksamheten.
          </note>
          <note>
            Jag anser därför att både människor och miljö som påverkas av
            gruvindustrin måste ges ett större inflytande över processen.
            Enligt min och Vänsterpartiets uppfattning bör fastighetsägare
            och innehavare av särskil ­ da rätter, till exempel en sameby,
            som berörs av en ansökan eller ett undersökningstillstånd alltid
            ges rätten att yttra sig. Vänsterpartiet anser inte heller att
            Bergsstaten ska kunna bevilja undersökningstillstånd i områden
            som klassas som naturreservat, Natura 2000-område eller världsarvsområde.
          </note>
          <note>
            Precis före mitt anförande hörde vi Helena Lindahl tala om uranbrytning,
            och jag kan bara ins tämma i det Helena Lindahl sa . Jag tycker
            att uranbrytning ska förbjudas i Sverige, och det har jag Vänsterpartiet
            bakom mig i. Centerpartiets motion är bra. Den är viktig och lyfter
            en viktig fråga om hur lagstiftningen bör utredas, med innebörden
            att vi ska ha förbud mot uranbrytning i Sver ige. Precis som Helena
            Lindahl va r inne på har uran nämligen ingen plats i vårt framtida
            samhälle. Därför kommer Vänsterpartiet att i dag rösta för bifall
            till Centerpartiets reservation nr 4, som innebär att vi försöker
            sätta stopp för uranbrytning i Sverige.
          </note>
          <note>
            Herr ålderspresident! Jag är också kritisk till mineralersättningen,
            som är mycket liten i en internationell jämförelse. Enligt Världsbanken
            har Sverige den lägsta beskattningen av samtliga gruvländer i
            världen. Därför anser jag att riksdagen bör uppmana regeringen
            att tillsätta en utredning för att se över regelverket rörande
            gruvnäringen, inklusive frågan om mineralersättningen.
          </note>
          <note>
            Utredningens syfte måste vara att skapa en långsiktigt hållbar
            näring som samtidigt främjar utvecklingen på landsbygden. Då behöver
            vi särskilt beakta hur en reformerad mineralersättning skulle
            kunna se ut och hur det ska komma de berörda bygderna till del.
            Vi behöver inte ställa upp exakt hur mycket pengar vi ska ta,
            men det handlar ändå om att på ett tydligt sätt hitta långsiktiga
            framtida lösningar för både gruvnäringen och den omgivande landsbygden.
          </note>
          <note>
            Herr ålderspresident! Hoten mot klimatet måste tas på största
            allvar. Vänsterpartiet anser att det krävs politisk handlingskraft
            om Sverige ska vara ett föregångsland i klimatomställningen –
            handlingskraft baserad på en tydlig målsättning om att ställa
            om energisystemet till helt förnybara energikällor. Denna grundläggande
            hållning är oförenlig med prospektering för utvinning av fossila
            bränslen i Sverige.
          </note>
          <note>
            För att Sverige ska ha en konsekvent linje i klimatfrågan bör
            det enligt mig och Vänsterpartiet därför införas ett förbud mot
            utvinning av fossil energi i Sverige. Med det föreslagna förbudet
            skulle Sverige sätta kampen mot klimatförändringar före kortsiktiga
            ekonomiska intressen, och på så sätt motiveras ett beslut. Själva
            utvinningen av fossila bränslen har stor negativ påverkan. I avvaktan
            på ett nationellt utvinningsförbud tycker jag dock att det som
            ett alternativ kan komma på plats en kommunal vetorätt mot utvinning.
          </note>
          <note>
            Med det sagt vill jag yrka bifall till vår reservation nr 2 och
            till Centerpartiets reservation nr 4 i betänkandet, herr ålderspresident.
          </note>
          <note type="speaker">
            Anf. 15 HELENA LINDAHL (C) replik:
          </note>
          <note>
            Herr ålderspresident! Jag vill börja med att yrka bifall till
            Centerpartiets motion när det gäller uranbrytning, vilket jag
            inte gjorde i talarstolen. Jag glömde bort det, och det ber jag
            om ursäkt för. Nu har jag dock gjort det.
          </note>
          <note>
            Till Vänsterpartiet och Håkan Svenneling vill jag säga att vi
            tackar för att ni stöttar oss när det gäller uranfrågan. Det är
            en viktig motion, och jag kan bara beklaga att Socialdemokraterna
            och Miljöpartiet inte stöttar oss. Jag tror att Vänsterpartiet
            också förstår att interna överenskommelser har svårt att överträffa
            svensk lagstiftning när det väl gäller.
          </note>
          <note>
            Jag har dock en fråga. Före valet talade ni i Vänsterpartiet
            om att ni ville ha 10 procent i gruvskatt. Er partiledare kommer
            ju från Västerbotten, och jag hade nöjet att möta honom i en del
            olika sammanhang där han sa att den 10-procentiga gruvskatten
            är viktig. Men nu kan man i betänkandet läsa att ni vill göra
            en utredning om mineralersättningen. Hur kan det komma sig att
            ni inte vidhåller det ni hade som en av era paradfrågor före valet,
            nämligen 10-procentig gruvskatt? Varför har ni så fundamentalt
            ändrat er? Jag funderar på hur ni tänker där.
          </note>
          <note type="speaker">
            Anf. 16 HÅKAN SVENNELING (V) replik:
          </note>
          <note>
            Herr ålderspresident! Det är helt riktigt som Helena Lindahl
            säger; Vänsterpartiet tycker att en 10-procentig ersättning vore
            en rimlig nivå. Jag tror att man ska ha klart för sig att det
            vi tar upp ur jorden genom gruvbrytning aldrig kommer tillbaka.
            Det är ju inte som skogsbruket där vi tar ned ett träd, och så
            kan det komma upp ett nytt. Det är den stora skillnaden mellan
            mineralpolitik och skogspolitik.
          </note>
          <note>
            Vi behöver ha ett annat tänk. Vi behöver förstå att vi tar ut
            ett värde från vår jord och från kommande generationer som annars
            skulle kunna ta del av det värdet. Och vi behöver ta till vara
            värdet i så stor utsträckning som möjligt och låta det återgå
            till de platser där man tar ut det exakta värdet, i stället för
            att det ska hamna enbart hos stora gruvbolag och stora gruvindustrier.
            De har många gånger ganska ful skatteplanering och skriver sig
            i skatteparadis. Därför är det viktigt att ha en tydlig princip
            om att värdet ska återgå till de lokala byarna och områdena där
            man har gruv brytning.
          </note>
          <note>
            Det är också viktigt att förstå att politik handlar om att förändra.
            Vi kommer inte att nå särskilt stora resultat i den här kammaren
            om vi säger ”Vi måste ha exakt 10 procent. Det har vi bestämt
            i den högsta av klokskap .” Vi kan i stället säga att vi ska titta
            på det här med mineralavgiften och fundera på varför Sverige har
            den lägsta mineralersättningen av alla länder i hela världen enligt
            Världsbanken. Vi måste ta en diskussion i Sverige om hur vi ska
            kunna höja ersättningen så att ett bra värde kan gå tillbaka till
            de lokala samhällena.
          </note>
          <note>
            Det är där den stora skillnaden mellan Vänsterpartiet och Centerpartiet
            ligger. Ni i Centerpartiet säger att ni vill värna landsbygden,
            men ni har inga resurser till att värna den. Vi säger att om man
            tar ut mineraler ur marken ska värdet återföras till landsbygden.
            Då får vi också en bättre landsbygdspolitik. På det sättet tycker
            Vänsterpartiet att det vore klokt om vi i utskottet i stället
            kommer överens om att se över de mineralavgifter som vi tar ut
            i Sverige.
          </note>
          <note type="speaker">
            Anf. 17 HELENA LINDAHL (C) replik:
          </note>
          <note>
            Herr ålderspresident! Jag vill tacka för svaret.
          </note>
          <note>
            Jag kan dela tanken att landsbygden producerar väldigt mycket
            som kommer hela Sverige till gagn. Det borde man kanske kunna
            se tydligare resultat av när det gäller investeringar i exempelvis
            infrastruktur. I norra Sverige skulle till exempel en norrbotniabana
            vara värdefull, kanske inte bara den lilla sträckan mellan Umeå
            och Dåvamyrans industriområde som vi eventuellt kommer att få
            om fyra år – om d et vill sig väl. Vi vill ha en n orrbotniabana
            inom 400 år.
          </note>
          <note>
            Problemet med Vänsterpartiets tänk när det gäller gruvskatten
            är att det är väldigt kapitalkrävande att gå från prospektering
            till gruva, och i slutändan är det inte särskilt många som bryter
            mineraler eftersom det krävs en lång process och mycket pengar.
            Med tanke på de lågkonjunkturer som kommer allt tätare, globalt
            sett, är jag rädd att en skatt på 10 procent skulle innebära att
            fler skulle gå i konkurs och att allt färre skulle våga satsa,
            vilket skulle påverka antalet arbetstillfällen. Och om det är
            något som vi behöver i norra Sverige så är det arbetstillfällen.
          </note>
          <note>
            Jag bor på landsbygden i Västerbotten. Visserligen bor jag vid
            kusten, men eftersom jag reser mycket i mitt län och även i Norrbotten
            tycker jag ändå att jag har ganska god kännedom om möjligheterna
            och utmaningarna. Och jag kan säga att en gruvskatt på 10 procent
            definitivt inte skulle gynna norra Sveriges inland när det gäller
            arbetstillfällen i gruvnäringen, snarare tvärtom.
          </note>
          <note type="speaker">
            Anf. 18 HÅKAN SVENNELING (V) replik:
          </note>
          <note>
            Herr ålderspresident! Man ska ha klart för sig att gruvnäringen
            fortfarande är en lönsam business. Man kan fortfarande tjäna väldigt
            mycket pengar inom gruvindustrin. Om inte vi som politiker ser
            det värde som gruvindustrin tar ur vår mark samtidigt som industrin
            inte återför något till dem som drabbas, klarar vi inte heller
            av att hålla ihop Sverige som land och att hålla ihop den politik
            som vi för.
          </note>
          <note>
            Jag tror att vi behöver lagstiftning i Sverige som skyddar miljön
            och som skyddar människorna men som också gör det möjligt att
            leva och bo på landsbygden. Det vi ska söka är inte hur många
            fler gruvbolag som helst utan seriösa bolag som vill driva gruvverksamhet
            i Sverige under lång tid. Om man är långsiktig är en gruvskatt
            inget problem. Det är något som man räknar med i sin långsiktiga
            kalkyl.
          </note>
          <note>
            Vi ser dock någon sorts Klondikestämning på en del håll. Nu har
            det varit lite lågkonjunktur, men ibland dyker det upp sådana
            Klondikestämningar. Då dras även de oseriösa aktör erna dit. Det
            är inte bra. D ärför behöver vi i Sverige ligga i framkant, både
            när det gäller miljölagstiftning och skatter för att kunna återföra
            till den lokala befolkningen.
          </note>
          <note type="speaker">
            Anf. 19 HANNA WESTERÉN (S):
          </note>
          <note>
            Herr ålderspresident! Anledningen till att jag i dag har förmånen
            att företräda utskottsmajoriteten i näringsutskottet är det betänkande
            rörande mineralpolitik som har blivit svaret på inkomna motioner
            på området.
          </note>
          <note>
            Jag kommer själv från Gotland, ett i många sammanhang ganska
            litet län men som i gruvtermer faktiskt står för betydande värden.
            Min bakgrund har inte gjort det mindre spännande att fokusera
            på mineralpolitik inför dagens debatt.
          </note>
          <note>
            På mineralpolitikens område är det tydligt att Sverige både har
            varit och är ett land med höga ambitioner när det gäller tillväxt
            och sysse lsättning i branscherna i fråga men också i termer av
            hållbara näringar över tid. Sveriges gruv- och mineralpolitiska
            historia går långt tillbaka i tiden, vilket inte minst blir synligt
            av det faktum att Bergsstaten är en av de äldsta statliga verksamheterna
            i Sverige.
          </note>
          <note>
            Sverige är en allt annat än obetydlig aktör på den europeiska
            gruvarenan. Till exempel svarar LKAB, vilket tidigare har nämnts,
            för ca 90 procent av den europeiska järnmalmsproduktionen. Under
            2013 sysselsattes närmare 7 000 personer i branschen. Och den
            siffran inkluderar inte ens alla underentreprenadsanställda. Precis
            bakom oss ligger rekordår i termer av bruten vara.
          </note>
          <note>
            I slutet av februari kom också beskedet om att regeringen stöder
            ansökan om medel för Norrbotniabanan. Och när vårbudgeten presenterades
            återfanns 620 miljoner kronor till järnvägsunderhåll i år och
            1,24 miljarder kronor åren därefter fram till 2018. Det är satsningar
            som i allra högsta grad bidrar till att stärka till exempel den
            näring som vi debatterar i dag. Det är satsningar som får Sverige
            att rulla och som gör att Sverige håller ihop bättre. Det bör
            inte råda några som helst tvivel om att det handlar om en för
            Sverige mycket viktig näring.
          </note>
          <note>
            Syftet med den mineralstrategi som antogs i februari 2013 var
            att Sverige, genom att ta till vara sina styrkeområden, skulle
            fortsätta utvecklas som EU:s ledande gruvnation. Ambitionerna
            för Sveriges gruvor både var och är således höga. Arbete pågår
            också på majoriteten av de punkter som mineralstrategin innehåller.
            Men det finns ännu en del kvar att göra, till exempel utvärderingen
            av satsningen på kortare ledtider vid miljötillståndsprövning.
            Vi har säkert alla med oss exempel där tidsutdräkten har varit
            allt annat än tillfredsställande. Det finns alltså alltid utrymme
            för förbättring. Syftet med förbättringen är att bibehålla Sveriges
            position. Och tillväxt, hållbara villkor och innovation också
            på det här området är möjliga att förena för framgång.
          </note>
          <note>
            Jag vill understryka att det finns lovvärda initiativ i flera
            av de motioner som i dag är föremål för debatt. Det finns en vilja
            att ta gemensamt ansvar, att ta till vara avkastningen på fyndigheterna
            bättre liksom en ambition att Sverige ska vara en föregångare
            i omställningen till ett mer hållbart samhälle. I flera fall är
            det dock motioner som rör sådant som redan är sjösatt eller där
            utfästelser redan har gjorts med sikte på just det som motionären
            föreslår.
          </note>
          <note>
            Efter att ha väntat länge och väl – oklart på vad – sjösatte
            faktiskt den förra, borgerliga, regeringen en mineralstrategi.
            Även om det ibland kan kännas som att månader utgör evigheter
            är det de facto inte länge sedan det skedde. Mineralstrategin
            var för övrigt något som Socialdemokraterna hade efterfrågat länge
            och i konsekvensens namn också välkomnade när den väl blev ett
            faktum. Att sjösätta ytterligare åtgärder, redan innan somliga
            punkter ens har återrapporterats, känns lite brådstörtat i en
            fråga som kräver hållbarhet, långsiktighet och väl övervägda beslut.
          </note>
          <note>
            Jag vill i sammanhanget påminna om regeringspartiernas överenskommelse,
            långt mer än en kaffebordsöverenskommelse, om mineralpolitiken.
            Och för att inget tvivel ska råda hos svenska folket om vad som
            gäller vill jag citera överenskommelsen: ” Sverige ska vara en
            föregångare för en hållbar utveckling inom gruv industrin, som
            är viktig för Sverige. Vi vill skapa nya modeller för att utveckla
            samhällets och gruvnäringens ans var för att finansiera de inves
            teringar som krävs för en miljömässigt hållbar gruvnäring och
            samhälls utveckling. Miljökraven vid prospektering och provborrning
            ska skärpas. Turistnäringens och andra lokala näringars intresse
            ska beaktas. En analys av framkomliga vägar ska göras inom Regeringskansliet.
            Sverige ska inte öppna upp för utvinning av uran, olja eller gas
            .”
          </note>
          <note>
            Herr ålderspresident! Det verkar finnas all anledning att särskilt
            påminna om den allra sista meningen i citatet: ”Sverige ska inte
            öppna upp för utvinning av uran, olja eller gas.” För de av oss
            som någon gång sysslat med till exempel offentlig upphandling
            på någon nivå, är det mycket tydligt vilken enorm skillnad det
            är mellan just ”bör” och ”ska” i det svenska språket. I överenskommelsen
            mellan regeringspartierna står det ”ska”. Det innebär att det
            inte blir någon utvinning av vare sig uran, olja eller gas så
            länge Miljöpartiet och Socialdemokraterna sitter vid makten.
          </note>
          <note>
            De fyndigheter som finns i Sverige ska berika dem som bor här,
            vilket de också gör. Samtidigt som gruvnäringen medför välstånd
            och tillväxt är det en bransch som måste utvecklas genom noggranna
            överväganden och med hänsyn till eventuella motstående intressen.
            Den tidigare nämnda mineralstrategin berör också motstående intressen,
            en del är påbörjat, annat är ännu kommande. Flera är de platser
            i Sverige där tillgången på arbetstillfällen skulle ha blivit
            rejält begränsad om det inte vore för att fyndigheter togs om
            hand och omvandlades till beståndsdelar i bostäder och fordon,
            offentliga byggnader och reningsprodukter i till exempel livsmedelsindustrin.
          </note>
          <note>
            Sverige är och fortsätter vara rikt genom att många är i arbete
            och bidrar till tillväxt och till vår gemensamma välfärd. Att
            genom radikalt höjda avgifter genast få gruvbolagen att bidra
            mer till uppbyggnaden av vårt land låter måhända sympatiskt, men
            det finns ingen som helst anledning att föregripa den översyn
            av mineralavgiften som regeringen har aviserat. Det är således
            inte heller otänkbart att gruvbolagen i en nära framtid i något
            större utsträckning än i nuläget betalar för de fyndigheter som
            man drar nytta av.
          </note>
          <note>
            En fyndig het som man inte heller framdeles kommer att kunna
            dra nytta av i Sverige är gas och olja – eller för den delen uran.
            I sammanhanget vill jag än en gång påminna om att Sverige har
            strikta miljöbestämmelser, vilket har nämnts tidigare. Jag vill
            också påminna om att detta förankras i den överenskommelse som
            finns mellan Socialdemokraterna och Miljöpartiet. Det är väldigt
            tydligt i överenskommelsen att utvinning av olja, gas och uran
            inte kommer att medges i Sverige med Miljöpartiet och Socialdemokraterna
            vid makten.
          </note>
          <note>
            Just nu är det trendigt med verbet hedra. Det här är ännu ett
            exempel på en överenskommelse som jag och det parti jag företräder,
            Socialdemokraterna, har för avsikt att hedra.
          </note>
          <note>
            Herr ålderspresident! Avslutningsvis vill jag lyfta fram omsorgen
            om de platser där gruvdriften sker. Den förra borgerliga regeringen
            uppmärksammade i den flera gånger nämnda mineralstrategin såväl
            markanspråk som samhällsutmaningar i termer av behov av infrastruktur
            och offentlig service. En följd av det up pmärksammandet är till
            exempel en handbok till kommuner som står inför gruvetableringar.
            Jag ser fram emot att få ta del av gruvsamordnarens erfarenheter
            och förslag för en fortsatt fungerande samexistens mellan gruvnäringen,
            naturmiljön och lokalsamhället.
          </note>
          <note>
            De aktuella expansioner som Sverige står inför i till exempel
            Kiruna och Malmberget ställer stora krav på involverade aktörer.
            Näringsutskottet har helt följdriktigt med tanke på LKAB:s ägarförhållande
            höga förväntningar på det sociala ansvar bolaget kommer att axla
            med stöd av de riktlinjer som styr verksamheten.
          </note>
          <note>
            En gruvexpansion kan medföra olägenheter för den enskilde, därom
            råder inget tvivel. Att ändra minerallagen i syfte att värna den
            enskildes rätt bedömer utskottet däremot, med stöd i en rapport
            från Kungliga Tek ­ niska högskolan, inte som rätt väg att gå.
            Ersättningsreglerna i expropria ­ tionslagen däremot skulle kunna
            justeras i syfte att minska påfrestningen för den enskilde i samband
            med gruvexpansion. Motioner med det syftet kommer att behandlas
            av civilutskottet under nästa riksmöte.
          </note>
          <note>
            Herr ålderspresident! Med det anförda yrkar jag avslag på samtliga
            reservationer på det mineralpolitiska området och bifall till
            utskottets förslag i betänkandet i dess helhet.
          </note>
          <note>
            Till sist vill jag också uttrycka stolthet över Sverige och på
            det sätt vi gemensamt värnar om varandra, men också om hållbara
            förutsättningar för tillväxt och utveckling. Ett Sverige som håller
            ihop är målet, så också på mineralpolitikens område.
          </note>
          <note>
            (Applåder)
          </note>
          <note type="speaker">
            Anf. 20 HELENA LINDAHL (C) replik:
          </note>
          <note>
            Herr ålderspresident! Jag vill börja med att hälsa Hanna Westerén
            välkommen till talarstolen. Som jag har noterat är det ditt första
            anförande och replikskifte. Jag kommer ihåg mitt första replikskifte
            mot Krister Örnfjäder från Socialdemokraterna. Jag tyckte han
            var lika lång som bred. Han var riktigt skrämmande, men jag överlevde.
            Du gjorde det här väldigt bra, och jag hoppas att jag inte är
            lika skrämmande.
          </note>
          <note>
            Nåväl, Hanna Westerén säger att det är ett löfte från Socialdemokraterna
            att man inte ska bryta uran i Sverige. Då är min fråga: Hur mycket
            är det egentligen värt? Före valet lovade ni väljarna att ni inte
            skulle röra ROT, ni skulle inte höja bensinskatten och ni lovade
            att satsa på näringslivet. Men dessa löften bröt ni ganska raskt
            efter att ni kom till makten. Hur ska vi kunna lita på er nu?
          </note>
          <note>
            Jag kan konstatera att Socialdemokraterna helt går ifrån det
            som ni tidigare har sagt här i kammaren, nämligen att ni vill
            förbjuda uranbrytning. I dag vill ni inte ens bifalla Centerpartiets
            motion om att utreda ett förbud. I stället hänvisar ni till något
            slags intern överenskommelse i regeringen om att ni inte ska öppna
            upp för utvinning av uran.
          </note>
          <note>
            Sedan tycker ni inte heller att det behövs något kommunalt veto
            när det gäller prospektering av alunskiffer. Samtidigt säger miljöminister
            Åsa Romson att hon inte vet om den interna överenskommelsen ens
            leder till någon lagstiftning.
          </note>
          <note>
            Så min fråga är då: Hur kan en så kallad intern överenskommelse
            stå över svensk lagstiftning?
          </note>
          <note type="speaker">
            Anf. 21 HANNA WESTERÉN (S) replik:
          </note>
          <note>
            Herr ålderspresident! Till att börja med vill jag tacka för det
            varma välkomnandet. Det är otroligt roligt att ha förmånen att
            företräda Socialdemokraterna i riksdagen.
          </note>
          <note>
            Det är ett löfte från Socialdemokraterna att inte bryta uran.
            Det är en överenskommelse med Miljöpartiet som jag känner mig
            mycket trygg med.
          </note>
          <note>
            Jag vill också bemöta det som Helena Lindahl säger om näringslivspolitik.
            Jag tycker att den går väl hand i hand med regeringens ja till
            Norrbotniabanan, satsningen på järnvägsunderhållet och ett fortsatt
            arbete med hållbara förutsättningar för gruvnäringen. Jag tror
            att det är möjligt att förena tillväxt med ansvar.
          </note>
          <note type="speaker">
            Anf. 22 HELENA LINDAHL (C) replik:
          </note>
          <note>
            Herr ålderspresident! Jag tycker egentligen inte att jag fick
            svar på frågan över huvud taget.
          </note>
          <note>
            Ni beskattar näringslivet med 27 miljarder samtidigt som ni tillför
            exportsatsningar med 200–300 miljoner kronor per år mandatperioden
            ut. Jag skulle inte vilja kalla det en storsatsning på näringslivet
            när man beskattar näringslivet med 27 000 miljoner.
          </note>
          <note>
            Nåväl, jag ger Hanna Westerén en ytterligare möjlighet att svara
            på frågan. Hur kan en så kallad intern överenskommelse inom regeringen
            stå över svensk lagstiftning när det gäller uranbrytning?
          </note>
          <note type="speaker">
            Anf. 23 HANNA WESTERÉN (S) replik:
          </note>
          <note>
            Herr ålderspresident! Jag var lite tveksam om jag verkligen skulle
            ta upp det här, men jag måste ändå göra det. Jag tycker att det
            är märkligt att Helena Lindahl har ett sådant högt tonläge. Hon
            ingår i Centerpartiet. Centerpartiet satt i regeringen i åtta
            år och presenterade inte ens i närheten av en överenskommelse
            om att inte utvinna uran, olja eller gas.
          </note>
          <note>
            När det gäller näringslivssatsningar tror jag att framtiden kommer
            att utvisa att Socialdemokraterna och Miljöpartiet är nog så näringslivsvänliga
            och främjar tillväxt, också med ett ansvarsfullt förbud mot uran,
            som vi är helt överens om.
          </note>
          <note>
            (Applåder)
          </note>
          <note type="speaker">
            Anf. 24 CECILIE TENFJORD-TOFTBY (M):
          </note>
          <note>
            Herr ålderspresident! Jag vill börja med att yrka bifall till
            utskottets förslag i betänkandet och avslag på reservationerna
            och samtliga motioner.
          </note>
          <note>
            Sverige är i da g ett välmående land. Det är e tt välstånd som
            är byggt på de resurser som finns i skogen, i marken, i våra älvar
            och i industrin som förädlar det vi höstar in från naturen.
          </note>
          <note>
            De flesta är fortfarande överens om att dessa naturtillgångar
            är värda att ta vara på. Det finns få politiker i dag som skulle
            föreslå att vi försvårar eller förbjuder de näringar som har pla
            c erat Sverige i den absoluta välfärdsligan i världen.
          </note>
          <note>
            Och världen håller på att förändras, i de flesta fall till det
            bättre. Tidigare fattiga länder klättrar ur fattigdom och mot
            ett samhälle som har råd med och vill investera i infrastruktur,
            i modern teknik och i ny hållbar energiproduktion. Gemensamt för
            utvecklingen är att den kräver stora volymer råvaror, råvaror
            som Sverige har. Inom EU står Sverige för 90 procent av järnmalmen.
            Vi har blymalm, zink, silver och koppar.
          </note>
          <note>
            Ett långsiktigt utnyttjande av markens råvaror kräver att vi
            vårdar och skyddar vår miljö. Sverige har därför en av världens
            hårdaste miljölagstiftningar. Det är en lagstiftning som ska se
            till att resultatet av gruvdriften blir en tillgång och inte förstör
            förutsättningarna för oss som bor här, för naturen eller för andra
            näringar. En välskött gruvindustri främjar tillväxt och välstånd.
            Motsatsen leder till något helt annat.
          </note>
          <note>
            Herr ålderspresident! År 2013 enades alliansregeringen om en
            mineralstrategi som inte bara ska säkra gruvornas framtid utan
            även se att gruv ­ industrin kan samexistera med övriga samhället.
            Strategin identifierar fem strategiska områden för en långsiktig
            och hållbar mineralanvändning. En åtgärdsplan på totalt 19 åtgärder
            föreslås för att nå målen. I betänkandet hänvisar regeringen till
            de åtgärder som alliansregeringen föreslagit. Några åtgärder är
            genomförda, andra pågår eller är på gång.
          </note>
          <note>
            Åtgärder som föreslås är bland annat en kartläggning och analys
            av utvinnings- och återvinningspotentialen för svenska metall-
            och mineraltillgångar, kartläggning av Sveriges styrkeområden
            och utmaningar inom gruv- och mineralforskningen och ett nationellt
            mineralforum för att främja dialog, kunskapsutbyte och samordning.
          </note>
          <note>
            Genomlysningen, som mineralstrategin gör, är en förutsättning
            för en fortsatt framgångsrik gruvnäring i Sverige och inte minst
            för möjligheterna för en levande landsbygd. Det är där gruvindustrin
            finns, inte i storstadsregionerna. När vi talar om nationella
            tillväxtmotorer är det nästan utan undantag Stockholmsregionen,
            och ibland Göteborg och Malmö, som lyfts fram. Ett mått på hur
            lyckad en region är kan målas i bnp per capita, nämligen hur mycket
            varje enskild individ tjänar. Då vinner Stockholm nästan alltid.
          </note>
          <note>
            Men undantag finns, och det undantaget heter Norrbotten. De år
            då gruvnäringen går som bäst är det Norrbotten som är Sveriges
            tillväxtmotor mätt i bnp per capita. Det om något borde säga allt
            om betydelsen av den svenska gruvnäringen för den svenska ekonomin
            och för det svenska välståndet.
          </note>
          <note>
            Herr ålderspresident! När hjulen snurrar och efterfrågan ökar
            är det lätt att bli fartblind och bara köra på. Det är i de fall
            en som världens kanske strängaste miljölagstiftning kommer till
            sin rätt. Miljöbalken säkrar att gruvdriften kan utföras med minimal
            påverkan på miljön runt omkring. Den ställer krav på driften inte
            bara när det går bra, utan kräver även att det finns medel den
            dag gruvan avvecklas, antingen frivilligt eller om det mot förmodan
            skulle ända i en konkurs. Tydliga regler krävs. Det gynnar både
            bolagen själva och det övriga samhället och säkrar en levande
            gruvnäring i Sverige.
          </note>
          <note>
            De flesta inser värdet av denna viktiga industri, och inte många
            för fram förslag om avveckling. Men vi hör ibland röster som säger
            att gruvindustrin bör begränsas, att den bör ge vika till förmån
            för andra intressen. Från Miljöpartiet och Vänsterpartiet hördes
            rätt högljudda krav förra mandatperioden, lite mer lågmälda i
            dag. De vill se en begränsning av gruvinvesteringarna i Sverige.
          </note>
          <note>
            Världen utvecklas, människor får det bättre, broar byggs, mobiltelefoner
            och mobilnät breder ut sig. För utvecklingen krävs mineraler,
            mineraler som förvisso också finns i andra delar av världen men
            i länder som mycket sällan kan uppvisa den tuffa miljölagstiftning
            som vi har i Sverige.
          </note>
          <note>
            Jag tror inte att vare sig miljöpartister eller vänsterpartister
            egentligen har något emot att världens länder klättrar på välfärdsskalan
            eller att de människor som bor i dessa länder får tillgång till
            infrastruktur och mobiltelefoner. Min undran blir då: Är det inte
            bättre att vi har en gruvindustri i Sverige som regleras av en
            tydlig och stark lagstiftning, än att brytningen sker i länder
            med mycket sämre kontroll, där både människor och miljö skadas?
          </note>
          <note>
            Herr ålderspresident! Vad gruvnäringen egentligen tillför lokalmiljön
            är en fråga som ofta diskuteras. I den svenska minerallagstiftningen
            sätts ersättningen till staten och markägaren till 2 promille
            av värdet på de mineraler som omfattas av koncessionen och som
            har brutits under året. Under valrörelsen lyftes frågan fram,
            och bland annat Vänsterpartiet krävde en höjning av avgiften till
            10 procent. Motiveringen var att gruvorna bara kostar lokalsamhället
            och inte tillför någonting. Samtidigt säger Vänsterpartiet i en
            av sina reservationer i dagens betänkande att ”genom nya gruvetableringar
            skapas framtidstro i regioner som tidigare har drabbats av hög
            arbetslöshet och utflyttning”.
          </note>
          <note>
            Gruvnäringen skapar alltså det som kanske är viktigast av allt
            för en levande landsbygd, arbetstillfällen. Det gäller inte bara
            arbetstillfällen i gruvan utan också i livsmedelsaffären och på
            hotellet. Det byggs vägar och infrastrukturen förbättras. Det
            ska dessutom erinras att de bolag som verkar här betalar bolagsskatt
            och att krav på fondering för avveckling och återställning finns
            i miljöbalken och är en förutsättning för att få tillstånd.
          </note>
          <note>
            Gruvnäringen i Sverige är en del av vår framgång och tillväxt,
            och just nu har vi 17 gruvor i drift.
          </note>
          <note>
            Men konjunkturläget är osäkert. För några få år sedan talades
            det om en gruvboom i Sverige. Sedan stannade tillväxten i Kina
            av, och det drabbade även oss. De stora, etablerade bolagen överlever,
            men även de bromsar sina satsningar och investeringar. Nyetablerade
            mindre bolag, som fortfarande inte har samlat på sig en kapitalreserv,
            märker av konjunkturnedgångar mycket hårdare.
          </note>
          <note>
            Senaste konkursen gäller Northland Resources, som alla hade skyhöga
            förväntningar på. I mitten av januari 2013 besökte Stefan Löfven
            gruvbolaget och var närmast lyrisk över det han såg. Det luktar
            pengar, sa Stefan Löfven under gruvbesöket, enligt ett videoklipp
            på Northland Resources hemsida. Nu visade det sig att det inte
            alls var så glamoröst i gruvindustrin. En vecka senare kom det
            fram att bolaget var i akut kapitalnöd, och i dag är bolaget satt
            i konkurs.
          </note>
          <note>
            LKAB kommer på grund av de låga järnmalmspriserna att minska
            sin personalstyrka med 400 anställda. Senast i går varslades 100
            av deras tjänstemän. Man skär inte guld med täljkniv. Man gräver
            fram det med blod, svett och tårar och en gedigen portion kapital.
          </note>
          <note>
            Herr ålderspresident! Det finns stora vinster att göra i gruvindustrin
            både för bolagen och inte minst för Sverige som land. Men det
            finns också stora risker, risker för miljön och för samhällen
            som först satsar och därefter upplever att jobben flyttar därifrån.
          </note>
          <note>
            Vår uppgift från riksdagens sida blir att minimera riskerna och
            ge bra förutsättningar. Det gör vi genom en sträng och nödvändig
            miljö- och minerallagstiftning. Det gör vi genom att ha ett näringslivsklimat
            i Sverige som inte skattar ihjäl sina företag vare sig det gäller
            kilometerskatt eller populistiska förslag på extrema mineralbeskattningar.
            Vi gör det med bra handelsavtal och en regering som förstår näringslivets
            utmaningar. Det senaste saknar vi just nu.
          </note>
          <note>
            Anmärkningsvärt i dagens betänkande är att Vänsterpartiet inte
            längre står bakom sitt krav på en 10-procentig gruvskatt. De kanske
            har insett att kravet de drev i valrörelsen på sikt leder till
            färre företag och arbetstillfällen där de behövs som mest, på
            vår svenska landsbygd. Det leder till minskad export, till lägre
            skatteinkomster och därmed till mindre pengar till vår sjukvård,
            våra skolor, vår äldreomsorg.
          </note>
          <note>
            Det är gruvorna, det är skogen och det är vattnet som har lagt
            grunden för vår svenska framgångssaga. Därefter har många andra
            näringar vuxit fram – fordonsindustri, mobiltelefoni, kemiindustri
            och stålverk. Den gemensamma nämnaren för alla dem är den nära
            kopplingen till våra naturresurser. Vi vill ha kvar dessa företag.
            Vi moderater vill därför ha en politik som gynnar hela samhället.
            När Stefan Löfven talar om en återindustrialisering säger vi att
            vi inte vill börja om från noll. Vi vill utveckla och bygga på
            landet. Sverige är bra, men vi vill så mycket mer med vårt land.
          </note>
          <note>
            (Applåder)
          </note>
          <note>
            I detta anförande instämde Ann-Charlotte Hammar Johnsson (M),
            Helena Lindahl (C) och Said Abdu (FP).
          </note>
          <note type="speaker">
            Anf. 25 HÅKAN SVENNELING (V) replik:
          </note>
          <note>
            Herr ålderspresident! Jag ska vara tydlig, Cecilie Tenfjord-Toftby.
            Vi i Vänsterpartiet står kvar vid vårt ställningstagande att 10
            procent är en rimlig nivå på det man borde kunna beskatta gruvbolagen
            med. Man tar någonting ur jorden, och det kommer för alltid att
            försvinna efter att det utvunnits.
          </note>
          <note>
            För mig blir det tydligt att Moderaterna saknar en landsbygdspolitik
            när till och med den moderata talespersonen i landsbygdsfrågor
            erkänner att Moderaterna saknat det. Man tillsätter en arbetsgrupp
            för hela Sverige.
          </note>
          <note>
            Då hamnar ni i ett väldigt tydligt läge. Moderaterna ser inte
            hela Sverige. Man ser industrier och företagare. Man ser hela
            tiden med oro på svenskt företagande. Men man glömmer alltid människorna.
            Man glömmer alltid dem som bor bredvid gruvan och dem som bor
            på landsbygden. Man prioriterar alltid de rika i storstäderna.
            Det blev väldigt tydligt i höstas när vi röstade om budgeten.
            Då satsades 1 miljard kronor från landsbygden rakt in i Stockholms
            rika förorter.
          </note>
          <note>
            Är det rimligt att man ska kunna min eralprospektera i naturreservat
            och Natura 2000- och världsarvsområden, Cecilie Tenfjord-Toftby?
            Är det rimligt att vi tillåter att man prospekterar i till exempel
            Nikkaluokta, som är ingången till Kebnekaisemassivet? Vi har en
            enorm turistnäring där, och våra svenska fjäll tas till vara på
            ett bra sätt för allmänheten. I det området funderar man på att
            prospektera för en gruva, vilket skulle förstöra hela den entrén.
          </note>
          <note>
            Som jag uppfattar det är detta inget problem i Moderaternas värld.
            I min värld är det dock väldigt allvarligt om vi förstör vår fina
            fjällmiljö eller andra viktiga naturvärden i Sverige bara för
            att vi ser till företagens intresse. Vi borde se både till miljön
            och till människan.
          </note>
          <note type="speaker">
            Anf. 26 CECILIE TENFJORD-TOFTBY (M) replik:
          </note>
          <note>
            Herr ålderspresident! Nu har jag tyvärr inte miljöbalken och
            dess lagstiftning framför mig. Men jag kan informera ledamoten
            om att miljöbalken i dag ställer mycket hårda krav på gruvdrift
            i våra naturområden. Det är näst intill omöjligt att få tillstånd
            till gruvdrift, och det är jag väldigt glad för. Jag är mycket
            stolt över vår svenska miljölagstiftning. När det gäller prospektering
            är också kraven väldigt höga. Jag är inte alls orolig för att
            man ska förstöra vår fantastiska svenska vackra natur, som jag
            självklart vill se bevarad.
          </note>
          <note>
            När Vänsterpartiet pratar om att vi inte skulle värna om människor
            på landsbygden vill jag säga att människor på landsbygden inte
            vill bo i ett museum. Människor på landsbygden vill bo och arbeta
            där de är. Den svenska gruvdriften är i dag en förutsättning för
            utveckling i många samhällen, speciellt i Norrland, och för att
            människor ska kunna stanna kvar.
          </note>
          <note>
            Gruvan i Kiruna är kanske ett av de nyaste eller bästa exemplen
            på att någonting händer. Man har genom en lång process kommit
            överens med dem som bor där om att gruvan ska utvecklas, staden
            byggas och stora resurser satsas. Det är en förutsättning för
            att man ska kunna ha kvar gruvdriften. Det är en förutsättning
            för att människor ska stanna kvar på landsbygden.
          </note>
          <note>
            Att skatta ihjäl företag leder inte till jobb. När Vänsterpartiet
            säger att det finns stora pengar i gruvbolagen hoppas jag att
            ni också kommer ihåg den senaste konkursen, LKAB:s uppsägningar
            och deras varsel av ytterligare 300 människor, som nu troligtvis
            blir utan jobb. Hur hade det sett ut om de dessutom hade haft
            en 10-procentig mineralskatt ovanpå det? Hur många hade då blivit
            av med sina arbeten på den svenska landsbygden?
          </note>
          <note type="speaker">
            Anf. 27 HÅKAN SVENNELING (V) replik:
          </note>
          <note>
            Herr ålderspresident! Den moderata ledamoten lyfter två väldigt
            intressanta exempel, som båda är värda att stanna upp vid. Det
            är dels Kiruna, dels Pajala.
          </note>
          <note>
            Är det någonstans denna debatt förs på ett tydligt sätt är det
            i Kiruna. Kirunaborna ser varje dag vilka stora fyndigheter som
            plockas ut ur gruvan. De ser hur LKAB ändå är ett välmående och
            fungerande företag, trots att man går in i en lågkonjunktur och
            tvingas till uppsägningar.
          </note>
          <note>
            Men samtidigt ser de att en stad behöver flyttas. Det hus man
            äger köps bara till marknadsvärdet, inte för den totala kostnad
            som man själv som privatperson kommer att behöva ha för flytten.
            Man ser alltså hur företagets vinster blir en kostnad för den
            enskilde. Det gör att den här debatten är högst levande i Kiruna,
            och där kan man verkligen se skillnaden när företagens intressen
            ställs mot människornas.
          </note>
          <note>
            Det andra exempel som Cecilie Tenfjord-Toftby lyfter fram är
            Pajala ­ gruvan. Där måste man verkligen säga att de uppgifter
            som kom förra veckan gällande regeringens inblandning i tillstånden
            för gruvan är väldigt intressanta. Cecilie Tenfjord-Toftby står
            nu här och säger att miljölagens krav är mycket hårda. Men vi
            har haft en regering som misstänks ha blandat sig i en tillståndsprocess
            och sett till att Northlandgruvan i Pajala skulle komma på plats
            så snabbt som möjligt. Man har rundat miljölagstiftningen, trots
            att det funnits stora krav både från länsstyrelsens miljöenhet
            och från andra tillståndsgivare.
          </note>
          <note>
            Nu ser man de miljöskadliga effekterna till exempel i form av
            att grundvattennivån sjunkit i en av de angränsande myrarna. Ska
            vi verkligen hantera miljölagstiftningen på det sättet att vi
            inte ens följer miljöbalkens tillståndsgivning utan rundar den
            för att det är viktigt för företagens intressen?
          </note>
          <note>
            Anf . 28 CECILIE TENFJORD-TOFTBY (M) replik :
          </note>
          <note>
            Herr ålderspresident! Lagar ska följas. Jag förstår också på
            repliken från Håkan Svenneling att det egentligen inte är lagstiftningen
            i sig som han är orolig för, utan att man inte alltid följer lagen.
            Om det nu skulle visa sig att lagen inte följs ska de som brutit
            mot den straffas. Så är det. Moderaterna har ingen annan åsikt.
            Jag har själv följt debatten i medierna, och jag blev orolig när
            landshövdingen i Norrbotten kommenterade just det här. Om det
            visar sig att något har skett som bryter mot den svenska miljölagstiftningen
            måste det fram i ljuset och straffas, och jag hoppas verkligen
            att det i så fall sker. Ingen, varken en privatperson eller ett
            bolag, ska bryta mot den svenska lagstiftningen.
          </note>
          <note>
            Vår svenska miljölagstiftning är faktiskt förutsättningen för
            att vi även i framtiden ska ha en levande gruvnäring i Sverige.
            Börjar man nagga miljölagstiftningen i kanterna kommer det på
            sikt även att drabba gruvnäringen, och det hoppas jag att både
            de som företräder näringen och de som företräder myndigheterna
            förstår. På det sättet gör man sig själv en björntjänst. Man gynnar
            ingen – inte bolagen, inte miljön, inte människorna som bor där.
            Där har jag ingen annan åsikt än Håkan Svenneling.
          </note>
          <note>
            Jag tror på den svenska lagstiftningen, och jag tror på den svenska
            gruvnäringen. Men jag skulle vilja att den nuvarande rödgröna
            regeringen med Vänsterpartiet som samarbetspartner ser till att
            bolagen i Sverige inte skattas ihjäl och ser till att vi har ett
            näringslivsklimat som gynnar arbetstillfällen. Man måste inse
            att gruvnäringen är en förutsättning för arbetstillfällen och
            välmående på Sveriges landsbygd, kanske speciellt i den norra
            delen av vårt land.
          </note>
          <note type="speaker">
            Anf. 29 ANNIKA LILLEMETS (MP):
          </note>
          <note>
            Herr ålderspresident! Vi är beroende av metaller för att vårt
            moderna samhälle ska fungera. Men metaller är ändliga resurser,
            och gruvdrift medför omfattande miljöproblem och konflikter med
            andra näringar och intressen. Det gäller alltså att hushålla klokt
            med våra metaller. Detta vill jag passa på att fördjupa mig i.
          </note>
          <note>
            Nils Johansson, forskare på avdelningen för industriell miljöteknik
            vid Linköpings universitet, har i sin forskning visat på att det
            finns en enorm potential för återvinning av metaller. Han har
            funnit att bara hälften av de metaller som brutits ur jordskorpan
            är i användning i dag, medan resten finns på deponier, i gruvindustrins
            slagghögar, i gamla datorer och vitvaror med mera. Hans forskarkollega
            Björn Wallsten har undersökt vad som finns under våra städer.
            Där ligger stora mängder metaller till ingen nytta i form av nedlagd
            infrastruktur, såsom gamla elnät och kablar, rester från nedlagda
            spårvagnslinjer, gamla fjärrvärmerör, stadsgasledningar med mera.
          </note>
          <note>
            Gamla elektronikprylar innehåller blan d annat sällsynta jordartsmetal
            ­ l er, såsom koppar, silver, palladium och kobolt. Tillsammans
            har vi en enorm gruva i våra egna byrålådor. Ett exempel: Svenskarna
            har ungefär 25 miljoner gamla mobiltelefoner hemma. Genom att
            återvinna dessa tele ­ foner skulle vi kunna få tillbaka många
            sällsynta metaller och minska be ­ hovet av att plocka upp nytt,
            med allt vad det innebär av energiåtgång, växthusgasutsläpp, spridning
            av miljögifter och förorenande av vatten. Framtidens gruvor finns
            i våra hem och under våra fötter, skulle man fak ­ tiskt med ganska
            stort fog kunna säga.
          </note>
          <note>
            Det är väldigt viktigt att vi som lever i rika länder minskar
            vårt ekologiska fotavtryck. Om alla konsumerade som svenskar skulle
            vi behöva tre fyra jordklot i stället för det enda vi har. Därtill
            är konsumtionen väldigt ojämnt fördelad. Vi har alltför många
            fattiga även i vårt rika land. Saker måste produceras så att de
            håller länge och så att de kan återvinnas på ett enkelt och säkert
            sätt.
          </note>
          <note>
            Det ska vara enkelt och lönsamt att reparera och återvinna, inte
            minst metaller. S och MP uttrycker i regeringsöverenskommelsen
            att vi ska minska avfallet, öka återvinningen och göra det lönsamt
            att återvinna. Det är alldeles utmärkt. Men än så länge är fokus
            på nybrytning av metaller medan alltför lite återvinns. Nils Johansson,
            forskaren jag nämnde förut, har undersökt hur det kan komma sig.
          </note>
          <note>
            Han konstaterar att de ekonomiska styrsystemen i Sverige missgynnar
            återvinning och kraftigt subventionerar nybrytning. Det handlar
            om sådant som att återvinningsföretagen får betala 435 kronor
            per ton för de rester som måste deponeras sedan metallen tagits
            till vara medan gruvorna är helt befriade från deponiskatt. Vidare
            har gruvsektorn lägre koldioxid- och energiskatt än återvinningssektorn,
            och de statliga anslagen till gruvrelaterad forskning är avsevärt
            högre än till forskning om återvinning. Prospekterare får också
            statligt stöd av Mineralinformationskontoret.
          </note>
          <note>
            Enligt Johansson motsvarar dessa stöd ett värde på över 30 miljarder
            kronor per år. Därtill kommer ytterligare politiskt stöd till
            gruvsektorn i form av till exempel infrastruktur för miljardbelopp.
            Detta trots att, enligt Johansson, återvinningssektorn tycks skapa
            ett högre ekonomiskt värde per producerat ton än gruvsektorn om
            alla aspekter tas med.
          </note>
          <note>
            Även SGU, Sveriges geologiska undersökning, pekar på detta. I
            den kartläggning och analys som myndigheten gjorde i samråd med
            Naturvårdsverket av utvinnings- och återvinningspotentialen för
            Sveriges mineraltillgångar, som redovisades i en rapport i december
            2014, framgår att det behövs fördjupad kunskap om miljöpåverkan
            av de olika försörjningsalternativen och om återvinningspotentialer
            i gruvavfall, deponier och så kallad urban mining, det vill säga
            att ta upp det som ligger under våra fötter.
          </note>
          <note>
            Vidare konstaterar utredningen att en ökad återvinning från gruvavfall
            kan vara aktuellt för så kallade sällsynta jordartsmetaller och
            fosfor, även om det i dagsläget saknas tekniska lösningar för
            att utvinna även dessa till konkurrenskraftiga kostnader. Det
            är kostnaderna som är avgörande.
          </note>
          <note>
            Det ligger väl i linje med ett annat mål som uttrycks i regeringsöverenskommelsen:
            Sverige ska vara en föregångare för en hållbar utveckling inom
            gruvindustrin. Det är viktigt att se över hur vi kan ställa om
            de ekonomiska styrsystemen så att återvinning och hushållning
            med resurser snarare än nybrytning uppmuntras.
          </note>
          <note>
            Vidare står det i regeringsöverenskommelsen: Vi vill skapa nya
            modeller för att utveckla samhällets och gruvnäringens ansvar
            för att finansiera de investeringar som krävs för en miljömässigt
            hållbar gruvnäring och samhällsutveckling. Det står också: Miljökraven
            vid prospektering och provborrning ska skärpas. Turistnäringens
            och andra lokala näringars intresse ska beaktas.
          </note>
          <note>
            Därför ska en analys av framkomliga vägar göras inom Regeringskansliet.
            Det är ett mycket angeläget arbete. Det är inte hållbart att exploateringsintressen
            i praktiken får fortsätta att gå före alla andra intressen eller
            att samhället i alltför hög grad står för notan för de skador
            som gruvdriften ändå orsakar och efterbehandling.
          </note>
          <note>
            Skyddet för miljön räcker tyvärr inte i praktiken. Vi behöver
            gå längre. Det gäller också att hålla i minnet vad gäller andra
            intressen att till exempel turistindustrin ökar starkt i Sverige
            i andel av både bnp och sysselsättning medan gruvindustrin förändras
            så att alltmer kan göras av maskiner och robotar och allt färre
            mänskliga arbetare behövs.
          </note>
          <note>
            Gruvdrift är normalt inte förenligt med turism. I attraktiva
            naturområden får man helt enkelt välja om man vill ha gruvjobb
            i några decennier. De är per definition begränsade i tiden. När
            mineralerna är upptagna ur jorden tar jobben slut. Eller så väljer
            man turism, rennäring, jordbruk och så vidare, som kan ge försörjning
            till lokal befolkning under många år och under lång tid, helt
            enkelt ett långsiktigt tänkande.
          </note>
          <note>
            Det är också enligt min mening alldeles orimligt att våra ge
            mensamma tillgångar i princip skänks bort när gruvbolagen betalar
            endast 2 promille av värdet av de mineraler de brutit under ett
            år till fastighetsägare och staten. Den totala mineralersättningen
            till staten under 2013 var endast 1,7 miljoner. Det är extremt
            lågt jämfört med andra länder, som har påpekats här.
          </note>
          <note>
            Det är värt att påminna sig om hur det var i Sverige fram till
            1993. Då fanns institutet kronoandel som innebar att i en bearbetningskoncession
            som beviljats någon annan än staten hade staten rätt till andel
            med hälften. Dåvarande riksdag fattade beslut om en minst sagt
            dramatisk förändring från 50 procent till 2 promille varav endast
            en halv till staten och resten till fastighetsägaren. Det måste
            till en förändring av detta. Jag ser fram emot den översyn av
            mineralavgifterna som regeringen avser att göra. Det ska bli mycket
            intressant.
          </note>
          <note>
            Herr ålderspresident! Jag har sparat det bästa till sist. Äntligen!
            Äntligen har Sverige en regering som klart och tydligt säger nej
            till att öppna för utvinning av uran, olja eller gas. Det är lite
            patetiskt när Helena Lindahl försöker säga att vi har svikit våra
            vallöften efter att Centerpartiet har suttit i en alliansregering
            och röstat nej till veto mot uranprospektering och uranbrytning
            i åtta år. Det blir lite märkligt.
          </note>
          <note>
            Vi måste väl ändå låta regeringen återkomma med förslag på exakt
            hur man vill göra det man har lovat att man ska göra. Det är väl
            ändå rimligt. Jag känner mig mycket trygg med det. Det är verkligen
            på tiden att vi har en regering som satt ned foten.
          </note>
          <note>
            Med allt detta sagt vill jag yrka bifall till utskottets förslag
            i betänkandet och avslag på reservationerna.
          </note>
          <note type="speaker">
            Anf. 30 HELENA LINDAHL (C) replik:
          </note>
          <note>
            Herr ålderspresident! Politiska partier måste enligt mitt tycke
            alltid gå framåt och utvecklas, Annika Lillemets. När Centerpartiet
            satt i regeringen var det ingen hemlighet att Centerpartiet redan
            då ville förbjuda uranbrytning och gärna också ha ett kommunalt
            veto för prospektering. Problemet var bara att vi hade tre andra
            kompisar som inte ville det.
          </note>
          <note>
            I dag sitter ni i regeringsställning tillsammans med Socialdemokraterna.
            Ni har alla möjligheter att införa ett lagstiftat förbud, men
            det gör ni inte. Ni skulle till och med få stöd av Vänsterpartiet.
            Vänsterpartiet säger självt att det nu ska stödja Centerpartiets
            motion, men det gör inte Miljöpartiet. Miljöpartiet tycker att
            det räcker med en intern överenskommelse.
          </note>
          <note>
            Vad händer, Annika Lillemets, om det skulle öppnas för uranbrytning
            i Sverige? Sådana saker kan förändras över tid. Det kan hända
            att det blir en annan regeringskonstellation. Vi vet alla hur
            det är. Byter man partier eller konstellationen i en regering
            kan det hända väldigt mycket saker.
          </note>
          <note>
            Ni var under förra mandatperioden väldigt pigga på att införa
            en lagstiftning. Men det vill ni inte göra i dag. Ingen kan väl
            inbilla någon att ni inte har svikit ert vallöfte. Det är klart
            att ni har svikit ert vallöfte. Före valet sa ni att ni ville
            förbjuda uranbrytning och dessutom införa en kommunal vetorätt
            mot prospektering efter uran.
          </note>
          <note>
            I dag säger ni: Vi behöver ingen lagstiftning. I dag säger ni
            dessutom att det är jättebra att prospektera, eftersom man då
            får lära sig väldigt mycket. Exakt så står det i betänkandet som
            ni i dag ska bifalla. Hur kan det komma sig, Annika Lillemets?
          </note>
          <note type="speaker">
            Anf. 31 ANNIKA LILLEMETS (MP) replik:
          </note>
          <note>
            Herr ålderspresident! Helena Lindahl vränger till verkligheten
            på ett något märkligt sätt. Vem har sagt att vi inte vill ha lagstiftning?
            Det har vi inte över huvud taget sagt. Vem har sagt att det inte
            behövs? Det är Helena Lindahl som säger det.
          </note>
          <note>
            Jag litar på vår regeringsöverenskommelse. Jag litar på att regeringen
            kommer att komma tillbaka med förslag på hur vi ska åstadkomma
            detta oerhört tydliga. Vi ska inte öppna för brytning av uran
            eller för den delen olja eller fossilgas. Precis så står det i
            regeringsöverenskommelsen. Möjligen drack man kaffe när man skrev
            den, men jag tar den på allvar i varje fall. Det är ganska märkligt
            att förringa den på det sättet.
          </note>
          <note>
            Självklart kan saker och ting ändras om regeringen inte längre
            sitter vid makten. Men vi har den regering vi har nu, och jag
            litar på att den kommer att ta fram förslag till riksdagen. Sedan
            får vi ta ställning till det, helt enkelt. Det är första gången
            vi har en regering som faktiskt tar den här frågan på allvar och
            som kan göra någonting åt den.
          </note>
          <note>
            Det är väl utmärkt om Centern då kommer att stödja vad som nu
            kommer att bli lagstiftning eller annat när vi tar beslut här
            i riksdagen om det. Jag tycker att det är att slå in en öppen
            dörr nu. Och att påstå att vi skulle ha svikit våra vallöften
            är befängt. Det är tvärtom. Vi jobbar med dem på riktigt i regeringen.
          </note>
          <note type="speaker">
            Anf. 32 HELENA LINDAHL (C) replik:
          </note>
          <note>
            Herr ålderspresident! Tack, Annika Lillemets, för svaret! Jag
            känner mig inte alls betryggad eller nöjd.
          </note>
          <note>
            Jag tror att det finns människor som i dag sitter och tittar
            och följer det här som kanske också är väldigt oroliga. Det handlar
            om boende i Jämtland eller på Skaraborgsslätten som är oroliga:
            Kommer det att ske någon brytning? Varför kan inte regeringen
            gå med på att utreda en lagstiftning? Hur kan det komma sig att
            regeringen tycker att vi inte behöver något kommunalt veto när
            det gäller prospektering? Gudarna ska veta att prospektering lägger
            en död hand över bygden.
          </note>
          <note>
            Då undrar jag: Varför kan inte Miljöpartiet bifalla en motion
            där man ger kommunerna vetorätt i fråga om prospektering av uran
            i alunskiffer? I alunskiffer förekommer nämligen rikliga mängder
            av uran, olja och gas, som säkert Annika Lillemets vet. Jag tycker
            att det är väldigt underligt. Varför kan man inte bifalla motionen,
            som helt enkelt säger att vi ger kommunerna vetorätt?
          </note>
          <note>
            Sedan känner jag mig inte alls speciellt trygg när det gäller
            lagstiftning. Det var nämligen så att P1 intervjuade mig och även
            Åsa Romson för ett par veckor sedan. Då frågade man Åsa Romson,
            som för övrigt också är miljöminister, om den interna överenskommelse
            som Annika Lillemets hänvisar till. Åsa Romson säger att hon inte
            vet om överenskommelsen kommer att leda till lagstiftning. Om
            hon, som är miljöminister, inte ens vet om det här kommer att
            leda till lagstiftning undrar jag: Vad är det då värt, Annika
            Lillemets?
          </note>
          <note type="speaker">
            Anf. 33 ANNIKA LILLEMETS (MP) replik:
          </note>
          <note>
            Herr ålderspresident! Miljöpartiet har alltid varit emot uranbrytning.
            Därmed följer självklart att vi är emot prospektering. Det gäller
            även för fossilbränslen. Det har inte på något sätt ändrat sig.
            Vi har alltid drivit frågan på de sätt som har stått oss till
            buds i opposition eller nu, för första gången, i regering.
          </note>
          <note>
            Jag håller med om att det lägger en död hand över bygden. Det
            håller vi med om. Men där ni har suttit i åtta år och röstat emot
            er övertygelse har vi nu en regeringsöverenskommelse. Jag tycker
            att vi måste ge regeringen en chans. Låt regeringen komma med
            förslag! Jag litar, precis som Hanna Westerén, på det som har
            överenskommits. Jag tycker att det är ganska märkligt att fästa
            så lite vikt vid detta.
          </note>
          <note>
            Ni är mycket välkomna att hjälpa till i arbetet. Vi behöver vara
            många som ställer oss bakom detta, så att vi verkligen i praktiken
            får ett stopp för prospektering och annat. Vi håller med om er
            motion. Men vi tycker helt enkelt att det är att slå in en öppen
            dörr nu när arbete pågår. Låt regeringen göra sitt jobb och återkomma!
          </note>
          <note type="speaker">
            Anf. 34 SAID ABDU (FP):
          </note>
          <note>
            Herr talman! Gruvnäringen är en av vårt lands viktigaste basnäringar.
            Gruvnäringen genererar viktiga råvaror, skatteintäkter och arbetstillfällen.
            Modern gruvbrytning har mindre påverkan på miljön än vad äldre
            brytning hade , tack vare modern teknik. Det är positivt när gamla
            gruvor återöppnas för att utvinna fyndigheter, tack vare den moderna
            tekniken, eller när befintliga gruvor utökar sin utvinning på
            ett mer hållbart sätt.
          </note>
          <note>
            Men vi vet alla att gruvnäringen också ger upphov till konflikter
            och djup misstro mellan olika grupper och intressen. Tillväxt
            och jobb ställs ofta mot miljö och exempelvis rennäring. Det är
            centralt att vi kan hantera och ta hänsyn till dessa olika intressen.
          </note>
          <note>
            Den svenska minerallagen är bland de allra hårdaste i världen.
            Den 1 augusti 2014 skärptes minerallagen ytterligare så att den
            enskildes ställning vid prospektering har förbättrats. Det har
            införts hårdare krav på vad en arbetsplan ska innehålla och processen
            kring denna.
          </note>
          <note>
            Alliansregeringen tog fram en mineralstrategi som lägger en god
            grund för hur Sverige ska kunna anta utmaningar och ta till vara
            de möjligheter som ges för jobb och tillväxt genom att Sverige
            fortsätter att utvecklas som EU:s ledande gruvnation.
          </note>
          <note>
            Gruvnäringen står ofta för omfattande ingrepp i naturen och påverkar
            miljön negativt. Polluter pays-principen, det vill säga att förorenaren
            betalar, är en liberal grundläggande princip som bör vara ryggraden
            i alla verksamheter, liksom allemansrättsliga principer. Det är
            angeläget att ansvariga myndigheter lägger större vikt vid att
            kontrollera de potentiella mineralföretagens ekonomiska styrka
            för att bland annat säkerställa företagens möjlighet att ta det
            fulla ansvaret för den miljöpåverkan som kan komma att ske.
          </note>
          <note>
            Herr talman! Samerna är ett urfolk och en erkänd minoritet. Samhället
            har ett särskilt ansvar, såväl historiskt som utifrån internationella
            konven ­ tioner, att inte inskränka urfolkens möjligheter att
            värna sin kultur och fort ­ sätta att utöva renskötsel. Men den
            samiska kulturen och renskötseln kän ­ ner sig i dag hotade av
            exploateringsintressen.
          </note>
          <note>
            Alliansregeringen genomförde lagändringar för att stärka de samiska
            intressenas roll i processen kring mineralutvinning. En rätt till
            översättning av arbetsplanen till finska, meänkieli och samiska
            har införts, liksom ett krav på att en gällande arbetsplan ska
            sändas över till kommunen, länsstyrelsen och Sametinget. På så
            vis stärks rennäringens möjligheter att göra sig gällande i processen.
          </note>
          <note>
            Vi måste ha stor respekt för de olika intressen som finns i samband
            med gruvdrift och mineralutvinning. Mycket tid och kraft måste
            läggas på att hitta fungerande samrådsformer. Förtroende måste
            byggas, och det görs bland annat genom en god kommunikation mellan
            de olika aktörerna, det vill säga mellan företag, markägare, kommuner
            och andra berörda, exempelvis vår ursprungsbefolkning samerna.
          </note>
          <note>
            I mineralstrategin behandlas just frågor om samråd, och alliansregeringen
            gav Länsstyrelsen i Norrbottens län uppdraget att ta fram en vägledning
            för samråd och kommunikation mellan gruv- och rennäringarna. Båda
            näringarnas branschorganisationer, däribland Svemin, Svenska Samernas
            Riksförbund och Sametinget skulle ges möjlighet att delta. Aven
            andra lokala organ för samer skulle ges goda förutsättningar att
            delta i arbetet. Uppdraget skulle ha redovisats denna vår, men
            projektet är tyvärr försenat. Det har varit svårt att finna lämpliga
            samverkansformer för genomförandet. Det tycker vi är olyckligt.
            Det är därför av stor vikt att regeringen och dess myndigheter
            ser till att följa detta arbete framgent. Det kommer vi att göra.
          </note>
          <note type="speaker">
            Anf. 35 PENILLA GUNTHER (KD):
          </note>
          <note>
            Herr talman! Gruvnäringen är nästan den första näringen i vårt
            land där man kan säga att vi verkligen hade nytta av människor
            som kom från andra länder.
          </note>
          <note>
            Vallonerna, som kom till vårt land med ny teknik för b åde gruv-
            och skogsnäringarna , bidrog faktiskt till att på ett sätt civilisera
            vårt land när det gällde just industriell utveckling och inte
            minst till att skapa en förutsättning för den framgångsrika gruvnäring
            som vi har haft under lång tid i Sverige.
          </note>
          <note>
            Det är viktigt att säga att det är en näring som fortfarande
            skapar arbetstillfällen , men som vi vet har den också haft hårda
            bakslag under de senaste åren. Det är en näring som kostar mycket
            pengar. Det krävs stora investeringar, inte minst med tanke på
            både arbetsmiljö och andra miljöfaktorer.
          </note>
          <note>
            På ett sätt är det väldigt motsägelsefullt. Man använder gruvnäringen
            för att framställa miljövänlig teknik, till exempel vindkraftverk,
            avancerad elektronik och elhybridbilar. För att framställa miljövänlig
            teknik utvinner man mineraler.
          </note>
          <note>
            Det säger sig självt att det finns en inbyggd motsättning i detta.
            Frågan är hur länge till vi ska kunna använda våra bergarter och
            mineraler på det vis som vi har gjort under så lång tid. Därför
            ställs det naturligtvis högre krav på återvinning av det som vi
            redan har tagit ut.
          </note>
          <note>
            I mineralstrategins uppföljning från december 2014 kan man läsa
            att det finns en stor potential för att öka återvinningen, inte
            minst från kommunala deponier och från industriavfallet. Där konstaterar
            man dock, precis som omnämns i betänkandet, att det är dålig statistik
            på detta. Det är väldigt svårt att få fram siffror på hur man
            jobbar med detta över landet. Jag skulle vilja säga direkt till
            Sveriges Kommuner och Landsting att det är en väldigt viktig uppgift
            för dem att ta reda på hur man kan använda mineralstrategin ute
            i kommunerna för att få ut mer sortering och återvinning av det
            avfall som kommer in.
          </note>
          <note>
            Jag var i Västerås i fredags och tittade bland annat på det avfall
            som kommer in från England och hur man tar hand om det. Det är
            intressant att se att det inte bara är vårt eget avfall och deponier
            för våra egna hushåll och industrier utan att det också kommer
            från andra länder. Kanske man skulle vara ännu mer nogsam just
            då och se till att vi får en så bra sortering och återvinning
            som möjligt därifrån.
          </note>
          <note>
            Jag var inne på att gruvnäringen kostar pengar. Det kan man verkligen
            säga, för det är en viktig del i detta att skapa attraktivitet
            som gruvland. I mineralstrategin står det om att Tillväxtanalys
            ska titta på detta för att ska ­ pa möjligheter för andra investerare,
            inte minst utifrån, att satsa riskkapital i den svenska gruvnäringen.
          </note>
          <note>
            Vad jag kan läsa mig till, och någon annan får gärna säga om
            jag har fel, är det nog så att Tillväxtanalys ännu inte har kommit
            igång med det uppdraget. I så fall är det verkligen någonting
            som vi behöver trycka på för: att få in utländska investerare
            som är intresserade av svensk gruvnäring och vill utveckla den.
          </note>
          <note>
            Business Sweden fick i uppdrag att göra en kommunikations- och
            marknadsföringsplattform för att marknadsföra Sverige som gruvland.
            Men vad har man att marknadsföra om man inte samtidigt kan säga
            att det faktiskt går att få ny gruvdrift i Sverige, inte minst
            med tanke på North ­ land? Är det verkligen värt att satsa på
            gruvnäringen i Sverige? Hur ska vi få utländska investerare att
            tycka att det inte bara är värt att satsa sina pengar, för vi
            är nog ense allihop om att det kostar hur mycket som helst, utan
            också att satsa på arbetskraften? Det måste skapas attraktiva
            samhällen för den arbetskraft som ska komma till Sverige.
          </note>
          <note>
            Vi vet också att utbildningen av bergsingenjörer och andra profession
            ­ er inom gruvnäringen behöver ha ytterligare påfyllning av nya
            männi ­ skor, både utifrån och i form av utbildning inom Sverige.
          </note>
          <note>
            Jag bodde själv i Filipstad när jag var yngre. Där utbildar man
            just bergsingenjörer. Det var en viss status i det, och jag hoppas
            att det är det fortfarande – att det faktiskt är viktigt att utbilda
            sig till ett sådant yrke.
          </note>
          <note>
            Jag var också i Äspölaboratoriet i Oskarshamn häromdagen. Där
            tittar man på hur man kan skapa en bra slutförvaring för kärnavfall
            i bergrummet. Förhoppningsvis slutar vi så småningom att använda
            kärnkraft, men hur lång tid det tar vet vi inte än. Oavsett detta
            är det viktigt att vi drar nytta av den kunskap inom geologi som
            finns i Sverige. Vi behöver öka den, vilket också är en viktig
            del av förslagen i mineralstrategin: att öka geologins synlighet
            i skolan. Hur ska vi kunna prata om en aktiv gruv- och mineralnäring
            i Sverige om vi inte har människor som förstår vikten av d en
            ?
          </note>
          <note>
            Detta är någonting som vi ska trycka mer på också när det handlar
            om utbildning, anser jag. Vi måste intressera barn och ungdomar
            från början för vad berg, gruvor och mineraler kan bidra med exempelvis
            när det gäller vilka jobb man kan få i framtiden.
          </note>
          <note>
            Annika Lillemets var inne på turismen. Det är ju så att turism
            är en sak och mötesindustri en annan. När det handlar om att mötas
            för överföring av kunskap mellan människor är det nog så att gruvnäringen
            har en stor framtid. Det handlar dock inte om gruppresor där man
            besöker gruvhål, utan det handlar helt enkelt om överföring av
            forskning och utvecklingskunskap mellan olika länder och olika
            personer inom professionen. Där tror jag också att vi ska fortsätta
            uppmuntra dem som jobbar inom näringen för att skapa dessa möten,
            inte minst för att så småningom locka investerare till Sverige.
          </note>
          <note type="speaker">
            Anf. 36 ANNA-CAREN SÄTHERBERG (S):
          </note>
          <note>
            Herr talman! Gruv- och mineralnäringen är, precis som Hanna Westerén
            sa i sitt anförande, väldigt viktig för Sverige. Den är viktig
            för landsbygden, viktig för många orter och l än, viktig för sysselsättningen
            och viktig för Sveriges export , och den har varit och är viktig
            för utvecklingen av Sverige som industrination.
          </note>
          <note>
            Sveriges geologiska undersökning, SGU, har av riksdag och regering
            fått övergripande mål , till exempel i den nyligen antagna mineralstrategin
            , om att konkurrenskraften ska öka så att Sverige behåller och
            förstärker sin position som EU:s ledande gruvland.
          </note>
          <note>
            Sveriges mineraltillgångar ska nyttjas på ett långsiktigt hållbart
            sätt där ekologiska, sociala och kulturella dimensioner beaktas
            så att natur och kulturmiljöer bevaras och utvecklas. Jag är glad
            över att det finns en stor enighet om detta i Sveriges riksdag.
          </note>
          <note>
            Herr talman! Vi vet att gruv- och mineralnäringen inte är enbart
            positiv, och i dag vill jag tala om en av dess baksidor som skapat
            stor oro för oss som bor i mitt hemlän.
          </note>
          <note>
            I Jämtland har fyra kommuner sin viktigaste vattentäkt i Storsjön.
            Det gäller Bergs kommun, Åre kommun , där jag bor, Krokoms kommun
            och Östersunds kommun. I Bergs kommun i den vackra Oviksbygden
            vid Stor ­ sjön har två företag hela tiden velat genomföra uranbrytning.
            Det handlar om Continental Precious Minerals och Aura Energy.
            De fyra nämnda kom ­ munerna har politiska fullmäktigebeslut om
            att inte tillåta uranbrytning, och regionförbundets styrelse i
            Jämtlands län har också fattat ett lika ­ lydande beslut.
          </note>
          <note>
            Jag och mitt parti, Socialdemokraterna, har varit med om att
            tända vårdkasar runt Storsjön och demonstrerat mot uranbrytning.
            Många öppna möten har hållits, och sidor på sociala medier är
            aktiva. Kommunerna gjorde till och med en gemensam film om vad
            uranbrytning skulle innebära för Oviksbygden.
          </note>
          <note>
            Det finns en stor majoritet mot uranbrytning i Jämtlands län,
            och de berörda kommunerna har tydligt deklarerat att det kommunala
            vetot skulle användas vid behov.
          </note>
          <note>
            Herr talman! Man kan ifrågasätta varför dessa företag fortsatte
            sina försök. Min analys är att vi förut hade en regering som inte
            sa nej. Den före detta statsministern, moderaten Fredrik Reinfeldt,
            öppnade upp för uranbrytning när han talade i Umeå den 28 september
            2009. Detta skapade naturligtvis en stor oro i mitt hemlän, samtidigt
            som det skapade förhoppningar hos de företag som vill exploatera
            uranet.
          </note>
          <note>
            Det har också bidragit till att den utveckling som kunde ha skett
            inom både de gröna näringarna och besöksnäringen i området helt
            har uteblivit. Det har varit en dålig miljöpolitik, näringspolitik
            och landsbygdspolitik att inte säga nej.
          </note>
          <note>
            Det här är en fråga som är mycket viktig för oss oavsett om vi
            befinner oss i opposition eller i regeringsställning. Därför är
            jag i dag glad över att vi har en regering som direkt ingick en
            överenskommelse om att inte öppna för utvinning av uran.
          </note>
          <note>
            I överenskommelsen framgår att Sverige ska vara en föregångare
            för en hållbar utveckling inom gruvindustrin, som är viktig för
            Sverige. Vi vill skapa nya modeller för att utveckla samhällets
            och gruvnäringens ansvar för att finansiera de investeringar som
            krävs för en miljömässigt hållbar gruvnäring och samhällsutveckling.
            Miljökraven vid prospektering och provborrning ska skärpas. Turistnäringens
            och andra lokala näringars intressen ska beaktas. En analys av
            framkomliga vägar ska göras inom Regeringskansliet. Sverige ska
            inte öppna för utvinning av uran, olja eller gas.
          </note>
          <note>
            Nu fortsätter processen i Regeringskansliet så att vi här i Sveriges
            riksdag till slut får ett förslag att besluta om.
          </note>
          <note>
            Herr talman! Det är viktigt att vi i Sverige vill utveckla gruv-
            och mineralnäringen på ett långsiktigt hållbart sätt och att vi
            behåller och förstärker vår position som EU:s ledande gruvland.
            Men samtidigt känns det starkt, tryggt och bra att Sverige nu
            har en regering som tydligt säger nej till utvinning av uran.
          </note>
          <note>
            Jag står givetvis bakom utskottets förslag i betänkandet.
          </note>
          <note>
            (Applåder)
          </note>
          <note>
            I detta anförande instämde Hanna Westerén (S).
          </note>
          <note type="speaker">
            Anf. 37 HELENA LINDAHL (C) replik:
          </note>
          <note>
            Herr talman! Vi delar åsikt i uranfrågan. Däremot ställer jag
            mig ändå frågande till att ni i dag kommer att rösta nej till
            Centerpartiets motion. Inte ens er samarbetspartner Vänsterpartiet
            tycker att den så kallade interna överenskommelsen är nog. Den
            duger inte. De väljer i stället att rösta på Centerpartiets motion
            därför att de tycker att svensk lagstiftning rimligtvis måste
            stå över en intern överenskommelse i regeringen. Det säger sig
            självt.
          </note>
          <note>
            Jag har egentligen en annan fråga till Anna-Caren Sätherberg.
            Prospektering av uran i alunskiffer är en stor fråga. Vi tar upp
            frågan i vår motion. Vi vill införa ett kommunalt veto.
          </note>
          <note>
            I Jämtland, där Anna-Caren Sätherberg bor, på Skaraborgsslätten
            och andra ställen finns en stor oro över hur prospekteringsbolagen
            agerar. Prospekteringen lägger en död hand över bygden. Huspriserna
            sjunker. Man vet inte hur man ska planera för framtiden. Inte
            heller bönderna är nöjda. Allt detta vet Anna-Caren Sätherberg.
            Ändå tycker ni inte att det är värt att låta kommunerna få lägga
            in ett kommunalt veto när det gäller prospektering efter uran
            i alunskiffer.
          </note>
          <note>
            I alunskiffer är uran, olja och gas rikligt förekommande. Vad
            är problemet? Varför röstar ni inte ja?
          </note>
          <note type="speaker">
            Anf. 38 ANNA-CAREN SÄTHERBERG (S) replik:
          </note>
          <note>
            Herr talman! Det är otroligt speciellt att få stå här med Helena
            Lindahl i dag. Jag bor i den bygd som verkligen är berörd, och
            Helena Lindahl har så tydligt tagit ställning mot sina före detta
            kamrater och kan tänka sig att stödja vår regering i frågan.
          </note>
          <note>
            Det har tagit åtta år, och jag är glad att Helena Lindahl och
            jag är eniga om att uran inte kan utvinnas. Precis som du säger
            är det fråga om en dålig miljöpolitik, dålig näringspolitik och
            dålig landsbygdspolitik.
          </note>
          <note>
            Det finns en överenskommelse, och det pågår en process. Jag lyssnade
            på förra årets debatt. Jag ville verkligen höra vad ni sa eftersom
            jag var mycket orolig i och med att Fredrik Reinfeldt hade öppnat
            för uranbrytning i er regering. Helena Lindahl sa att när man
            ingår i en regering förhandlar man, och det kan ta tid. Det jag
            kan säga i dag är att du måste vara lika glad som jag. Efter åtta
            år finns en regering som tydligt säger nej i en överenskommelse.
            Det ska ske en process i Regeringskansliet. Vi kommer att återkomma
            i frågan. Då är du och jag på samma sida, och Centerpartiet får
            hålla det vallöfte som man har gett sina välja under åtta år,
            nämligen att tydligt säga nej till uranutvinning.
          </note>
          <note type="speaker">
            Anf. 39 HELENA LINDAHL (C) replik:
          </note>
          <note>
            Herr talman! Skillnaden mellan Socialdemokraterna och Centerpartiet,
            Anna-Caren Sätherberg, är att när Centerpartiet satt i regeringsställning
            hade ni inte majoritet för att införa ett förbud mot uranbrytning.
            I dag sitter ni i regering tillsammans med Miljöpartiet. Även
            Vänsterpartiet flaggar för att man vill stödja ett lagstiftat
            förbud mot uranbrytning. Ändå väljer ni att säga nej. Ni hänvisar
            till den interna överenskommelsen, som betyder föga i jämförelse
            med svensk lagstiftning.
          </note>
          <note>
            Vad ska ni förhandla om? Ni var överens om att införa ett förbud
            mot uranbrytning – i alla fall före valet. Nu säger miljöministern
            att hon inte vet om det kommer att leda till ett förbud. Det är
            märkligt. Det är definitivt, Anna-Caren Sätherberg, ett svek mot
            era väljare.
          </note>
          <note>
            Jag skulle vilja läsa ur dagens betänkande när det gäller prospektering
            av uran i alunskiffer. Anna-Caren Sätherberg säger att hon själv
            kommer från ett län där prospekteringen väcker stor oro, och hon
            borde därför vara medveten om vad den innebär. Hon borde därför
            också rösta för Centerpartiets motion om att införa en möjlighet
            att lägga in ett kommunalt veto mot prospektering av uran i alunskiffer.
            Men det gör ni inte. I stället säger ni följande:
          </note>
          <note>
            ”Utskottet anser att den gällande ordningen med en kommunal vetorätt
            mot brytning av uran är tillräcklig och att undersökning av berggrunden
            som sker inom ramen för de gällande miljöbestämmelserna i allmänhet
            bör kunna ses som något positivt. En kommunal vetorätt mot prospektering
            i enlighet med förslaget i motionen bör således inte införas.
            Motionen avstyrs i den aktuella delen.”
          </note>
          <note>
            Vad är det, Anna-Caren Sätherberg, om inte ett svek mot era väljare?
          </note>
          <note type="speaker">
            Anf. 40 ANNA-CAREN SÄTHERBERG (S) replik:
          </note>
          <note>
            Herr talman! Ett svek mot mina väljare, när vi har en regering
            som ingår en överenskommelse första veckan på jobbet – i alla
            fall inom en månad? Där står att uran inte ska utvinnas. Det är
            en av våra viktigaste frågor i Jämtland. Det är en seger, Helena
            Lindahl.
          </note>
          <note>
            Av 17 kap. 1 § i miljöbalken framgår det att anläggningar för
            brytning, bearbetning eller anrikning av uranhaltigt material
            dessutom ska tillåtlighetsprövas av regeringen. En överenskommelse
            av en regering, som alltid kan fatta sista beslutet, är viktig
            i stället för att tillhöra en regering vars statsminister tycker
            att uranbrytning borde kunna ske i Sverige. Det är skillnaden
            mellan oss.
          </note>
          <note>
            Det löfte jag gav till mina väljare stod regeringen direkt upp
            för.
          </note>
          <note>
            Att slå in öppna dörrar, Helena Lindahl, är kanske inte så konstruktivt
            i det här läget. Men det här visar, vilket är positivt, hur eniga
            vi är i frågan – Helena Lindahl, jag, Miljöpartiet och Vänsterpartiet.
            De andra står på den andra sidan. Nu kan det äntligen ske något.
            Det är positivt att vi nu har en regering som har ingått en överenskommelse
            som så tydligt säger nej. Det betyder mycket i den kommun där
            jag bor och i det län där jag verkar. Så många av oss kände en
            djup oro under den förra regeringen.
          </note>
          <note>
            (Applåder)
          </note>
          <note type="speaker">
            Anf. 41 PER ÅSLING (C):
          </note>
          <note>
            Herr talman! Vi ska inte ha någon uranbrytning i Jämtland. Vi
            ska inte ha någon uranbrytning i Sverige. Det borde vi kunna vara
            överens om.
          </note>
          <note>
            Centerpartiet har under många år regionalt i Jämtland, lokalt
            i kommuner och på ett nationellt plan varit emot uranbrytning.
            Vi tog för länge sedan ställning för en lagstiftning mot uranbrytning
            och för att det kommunala vetot ska utvidgas så att det också
            gäller prospekteringstillfället.
          </note>
          <note>
            I alliansregeringen nådde vi inte ända fram. Det är allmänt känt.
            Det har inneburit att när frågan har varit uppe till omröstning
            de senaste åren har jag röstat emot allianslinjen. Jag har röstat
            med oppositionen. I dag ska vi vid eftermidd agens votering ta
            ställning för eller emot uranbrytning respektive en lagstiftning.
          </note>
          <note>
            Det är förvånande vilken vändning den här frågan har tagit. Det
            är särskilt förvånande att socialdemokrater och miljöpartister
            nu har skrivit ihop sig med sverigedemokrater och övriga partier.
            Det är väldigt urvattnat, och det är hur tydligt som helst var
            de politiska skiljelinjerna går i utskottets betänkande.
          </note>
          <note>
            Vi säger nej till uranbrytning. Vi säger att vi vill stärka det
            kommunala vetot så att det ska gälla även vid prospekteringstillfället.
          </note>
          <note>
            Detta har också socialdemokrater och min före detta riksdagskollega
            från Jämtland Marie Nordén tydligt deklarerat i den här talarstolen
            när frågan har varit uppe tidigare år. Jag citerar Marie Nordén:
          </note>
          <note>
            Frågan är för viktig för att det ska beslutas på kommunal nivå.
            Just i Jämtland blir det uppenbart att detta inte räcker, då en
            gruva i en kommun som till exempel Berg kan komma att påverka
            alla kommuner kring Storsjön.
          </note>
          <note>
            Så lät det då. Vad är skillnaden nu, Anna-Caren Sätherberg, Hanna
            Westerén och Annika Lillemets? Ni skriver ju i betänkandet att
            det är bra som det är, att det kommunala vetot inte ska gälla
            prospektering, att det är bra att det prospekteras, att det är
            bra att borriggarna rullar ut i Oviken nu igen och att ett av
            de utländska bolag som finns på plats börjar provbryta, vilket
            också är aktuellt.
          </note>
          <note>
            Ni är svaret skyldiga! Varför ställer ni inte upp för den linje
            ni förfäktat tidigare? Varför tar ni inte tillfället i akt att
            skapa en långsiktig tydlighet som innebär att människor boende
            i dessa bygder vet vad som gäller? Då krävs lagstiftning – det
            går inte att hänvisa till regeringsöverenskommelser som kan ändras
            från det ena året till det andra.
          </note>
          <note>
            Ställ upp för alla människor som nu är oroliga! Ställ upp för
            jämtar som drabbas och för bygder där investeringsviljan från
            hushåll och företag avtar på grund av osäkerhet! Nu kan vi rätta
            till det här.
          </note>
          <note>
            Jag yrkar bifall till Centerpartiets motion och reservation.
          </note>
          <note>
            I detta anförande instämde Helena Lindahl (C).
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 18.)
          </note>
          <note>
            § 11 Riksrevisionens rapport om effektivitet i exportgarantisystemet
          </note>
          <note>
            Näringsutskottets betänkande 2014/15:NU13
          </note>
          <note>
            Riksrevisionens rapport om effektivitet i exportgarantisystemet
            (skr. 2014/15:59)
          </note>
          <note>
            föredrogs.
          </note>
          <note type="speaker">
            Anf. 42 ANN-CHARLOTTE HAMMAR JOHNSSON (M):
          </note>
          <note>
            Herr talman! Sverige är ett litet exportberoende land som för
            sin tillvä xt behöver ta plats på marknader utanför det egna landets
            gränser. Det förutsätter att ett ständigt arbete pågår för att
            riva handelshinder och stärka företagens exportmöjligheter.
          </note>
          <note>
            Sveriges välstånd grundades då vi införde frihandel och näringsfrihet.
            I dag är Sverige ett av världens mest handelsrika länder, och
            exporten motsvarar runt hälften av vår bnp.
          </note>
          <note>
            Våra gränser till våra nordiska grannar ger möjligheter till
            jobb och tillväxt. Vi anser att stor kraft bör läggas på att fördjupa
            det nordiska samarbetet genom att montera ned gränshinder och
            underlätta människors möjlighet att röra sig över gränserna.
          </note>
          <note>
            Vi menar också att Sverige ska vara den främsta rösten för frihandel
            och öppenhet inom EU och i världen. Bygger EU en barriär mot omvärlden
            tappar Sverige konkurrenskraft, vilket skadar vår utveckling men
            också andras. Därför är det vår uppfattning att EU:s frihandelsavtal
            ska vara så ambitiösa och heltäckande som möjligt.
          </note>
          <note>
            Vi ger vårt stöd till uppfattningen att Sverige ska ge brett
            och långtgående stöd till kommissionen för att förhandla fram
            ett transatlantiskt frihandelsavtal, det som går under förkortningen
            TTIP.
          </note>
          <note>
            Förenta staterna är redan en av Sveriges allra största handelspartner.
            Det sammanlagda handelsutbytet 2012 var 110 miljarder kronor.
            USA är Sveriges fjärde största varuexportmarknad och den allra
            största utanför EU. Mäter man förädlingsvärdet, det vill säga
            exportvärdet som skapas i Sverige och som konsumeras utomlands,
            ser man att Förenta staterna är det största mottagarlandet av
            svensk export. Amerikanska företag skapar med den amerikanska
            importen investeringar och ca 70 000 jobb i Sverige.
          </note>
          <note>
            Frihandel skapar enligt vår mening konkurrens som gör att företag
            ständigt förbättras och utvecklar produkter och tjänster. Därför
            vill vi att stor kraft ska läggas på att ta bort handelshinder
            även på tjänsteområdet. Vi menar att produkter och tjänster blir
            bäst och får rätt pris då de finns på marknader för att avsättas
            i konkurrens med andra, och vi är övertygade om att frihandel
            ger idéutbyte som ökar handelsflöden mellan länder där influenser
            och de bästa affärsidéerna och den bästa tekniken tar plats.
          </note>
          <note>
            Genom ett gott näringslivsklimat, forskning och effektiva styrmedel
            öppnas nya möjligheter inom energieffektivisering, transporter,
            energilagring och smarta elnät som kan stärka svensk konkurrenskraft
            och öppna nya exportmöjligheter. Därför fortsätter vi främja svensk
            miljöteknikexport.
          </note>
          <note>
            Ett område som också är angeläget är kunskapen inom den offentliga
            sektorn. Sverige ligger i topp vad gäller länder där båda i ett
            hushåll arbetar. Den utvecklingen har gjort att Sverige byggt
            ut tjänster kring arbetsdagen i vårt land. Den senaste i raden
            är RUT-tjänster.
          </note>
          <note>
            Här finns mer att göra, men jag vill här och nu lyfta fram det
            stora intresse som andra länder visat för Sveriges kunskap och
            genomförande av till exempel förskola och omsorg. Ska detta vara
            möjligt även fortsättningsvis behöver svensk välfärd ha en bred
            bas hemma. Vi menar att Sverige har stor potential att utveckla
            sin tjänstehandel på detta område.
          </note>
          <note>
            Exportrådet fick 2009 i uppdrag att främja internationalisering
            och export av svensk vård och omsorg. Här kan Sverige med god
            kunskap och best practice som kunskapsnation sälja såväl tjänster
            som just kunskap.
          </note>
          <note>
            För att detta ska vara möjligt behövs en hemmabas där man praktiserar
            och gör innovationer i vardagen. Men regeringens politik stoppar
            den utvecklingen i landets verksamheter såväl som möjligheterna
            att med god kunskap sälja goda verksamhetsidéer.
          </note>
          <note>
            Herr talman! Vi vill också verka för fler frihandelsavtal med
            tredjeland. Bäst öppnas handel globalt genom multilaterala överenskommelser
            som kan bidra till ett rättvist, stabilt och förutsägbart internationellt
            handels ­ system.
          </note>
          <note>
            Med EU:s yttre handelspolitik, där Sverige är en del, omfattas
            bland annat gemensamma handelsavtal och gemensamma förhandlingsposi
            ­ tion ­ er i internationella organisationer.
          </note>
          <note>
            Sverige betonar vikten av frihandel och behovet av framgångsrika
            förhandlingar inom WTO. Sverige är en tydlig röst för öppen och
            fri handel, en inre marknad och internationell handelspolitik.
            Med nya tider kommer också nya möjligheter.
          </note>
          <note>
            Herr talman! Jag tänker också på de kreativa näringarna , som
            varit prioriterade i Sveriges export- och handelspolitik, bland
            annat genom kommunikationsstrategin Symbio Create och genom Främjarkalendern.
            Den förstnämnda är en plattform för gemensamma idéer, verktyg
            och goda exempel för att underlätta export av kreativa näringar.
            Den sistnämnda, Främjarkalendern, är framtagen i syfte att via
            utlandsmyndigheterna mark ­ nadsföra sju kreativa näringar.
          </note>
          <note>
            Vi menar att förutsättningarna för entreprenörskap och företagande
            inom kreativa näringar behöver stärkas ytterligare. Därför har
            vi moderater i vår motion skrivit in att riksdagen ska uppmuntra
            och ge Business Swe ­ den ett fördjupat uppdrag att prioritera
            de kreativa näringarna i sin export ­ främjande verksamhet samt
            att man ska förlänga arbetet inom Symbio Create-konceptet och
            Främjarkalendern och förstärka detsamma.
          </note>
          <note>
            Herr talman! I detta betänkande ställs krav från Sverigedemokraterna
            på att se över premienivåer för Exportkreditnämnden, öka styrningen
            av Exportkreditnämnden för att bredda kundbasen när det handlar
            om små och medelstora företag samt revidera den definition av
            små och medelstora företag som Exportkreditnämnden använder. Det
            arbetet pågår, herr talman. Ständiga förbättringar är alltid A
            och O.
          </note>
          <note>
            Man kan också se på mängden pengar, för det är stora pengar som
            är i omlopp här. Man kan tänka tillbaka på finanskrisen, då vi
            var timmar från att saker och ting kunde ha hänt i vårt land.
            Då kom stora företag tillbaka till Sverige för att få hjälp och
            möjligheter, och vi är mycket tacksamma för att vi då hade den
            organisationen.
          </note>
          <note>
            Det var som ett snöskred. Finansministern angav att det var vargavinter,
            och Riksbanken tog ett steg i taget på den tunna isen. Men den
            striden redde vi ut, och smörjmedlet gjorde att vi tog oss ur
            det här och sakta är på väg tillbaka.
          </note>
          <note>
            Herr talman! Vänsterpartiet önskar se förbud mot att exportkrediter,
            investeringsstöd och andra former av stöd till näringslivet utbetalas
            till företag som har verksamheter i skatteparadis.
          </note>
          <note>
            Exportkreditnämnden har sedan 2014 i uppdrag att informera om
            OECD:s riktlinjer för multinationella företag, principerna i FN:s
            Global Compact och FN:s principer för företagande samt att säkerställa
            att verksamheter bedrivs korrekt.
          </note>
          <note>
            Svensk Exportkredit har ansvaret för att förebygga och motverka
            all form av finansiell brottslighet, och däri ingår också att
            skattemedel otillbörligen undanhålls i affärstransaktioner. Det
            är lite att slå in öppna dörrar.
          </note>
          <note>
            Herr talman! Någonstans i Sverige startar en resa ut i världen,
            till Europa, Asien eller andra platser, med ett litet företag
            och en person med en affärsidé som fått växa och utvecklas. På
            Facebook läste jag i helgen under rubriken En företagares vardag
            om hur berättelser nu ska samlas för att beskriva vad det handlar
            om när man startar ett företag för att skapa ett livsverk på sin
            ort, få hjulen att snurra för sin egen inkomst och andras, kunna
            anställa och utveckla och vara en kugge i hjulet till det som
            sedan gör att vi får till export och försäljning i det stora,
            för det kommer från människor i det lilla. Det handlar om k afé,
            lanthandel, bensinstation, restaurang, campingplats, byggföretag,
            städföretag – ja, listan kan göras hur lång som helst.
          </note>
          <note>
            Dessa företag verkar inte direkt med export till utlandet men
            är med och skapar en plattform på sin ort ute i landet, vilket
            skapar förutsättningar för andra företag att våga satsa inför
            framtiden.
          </note>
          <note>
            När nu regeringen väljer att sätta käppar i hjulet för företag
            g enom ökade arbetsgivaravgifter samt sänkt RUT- och ROT-avdrag
            och gör det dyrare kommer det att påverka vårt land. Enskilda
            människors idéer om produkter och tjänster är det som skapar företag,
            arbete och anställningar för andra, vars familjer ska få sin försörjning.
            Enskilda små kuggar av företag som vart och ett på sitt vis bildar
            det svenska näringslivet , som växer och gemensamt får Sveri ge
            att snurra för ökad tillväxt och bruttonationalprodukt och för
            att vi ska ha pengar till skola , vård och omsorg inom välfärden.
          </note>
          <note>
            Vi menar att regeringen är på fel väg med skattehöjningar på
            jobb och företagande. Så bygger vi inte tillväxt, handel och export.
          </note>
          <note>
            Jag vill avsluta med att för tids vinnings skull yrka bifall
            till reserva ­ tionerna 2 och 6 av Alliansen.
          </note>
          <note>
            I detta anförande instämde Cecilie Tenfjord-Toftby (M).
          </note>
          <note type="speaker">
            Anf. 43 JOHAN NISSINEN (SD):
          </note>
          <note>
            Herr talman! Jag vill börja med att yrka bifal l till reservationerna
            1, 5 och 9.
          </note>
          <note>
            Sverigedemokraterna har en positiv syn på handel med varor och
            tjänster. Handeln minskar protektionism, förmedlar kontakter och
            kompetens mellan länder och världsdelar, bidrar till minskad fattigdom
            och ökar välstånd. Vi anser att konkurrensneutrala globala handelsavtal
            skapar en väl avstämd handelspolitik och bidrar till sunda konkurrensförhållanden
            och viktiga handelsrelationer. Sverigedemokraterna menar att goda
            handelsrelationer och handelsavtal är av största vikt och att
            det gynnar den svenska industrin och svensk välfärd.
          </note>
          <note>
            Vi ser vikten av att handelsavtal ska innefatta CSR, miljöaspekter
            och djuretik. Sverigedemokraterna avser att stärka den svenska
            industrins konkurrenskraft genom en ökad handel. Vårt mål är att
            öka såväl marknadsandelar som tillväxt och vinstmarginaler för
            svenska bolag, och då vill vi göra det i reella termer. Men även
            om vi använder begreppet ”reella termer” kan det ändå i vissa
            fall bli missvisande. Vi menar att begreppen ”marknadsandelar”
            och ”tillväxt” även bör följas upp med ytterligare faktorer gällande
            konkurrens.
          </note>
          <note>
            Vilka är då dessa så kallade konkurrensnycklar eller - faktorer?
            Vilka sektorer ska de omfatta? Det är något som vi gemensamt måste
            diskutera då komplexiteten är påtaglig. Skattetryck, energipriser,
            kvalificerad arbetskraft, bostäder för expertkompetens, infrastruktur,
            transporter, kommunikationer, it – listan på vad jag menar är
            en form av konkurrensfaktorer kan göras lång. Dessa faktorer påverka
            r svensk konkurrenskraft i största möjliga mån.
          </note>
          <note>
            Herr talman! Det finns ett uttryck som lyder What gets measured
            gets done, det vill säga att det som mäts blir gjort. Vi anser
            att det behövs en genomgång av dessa konkurrensfaktorer och en
            total konkurrensöversyn. Vi kan mäta konkurrens genom enhetsarbetskraftskostnad
            och real växelkurs, så kallad unit labour cost och KIX, men vi
            ser behovet av ytterligare faktorer.
          </note>
          <note>
            En sektoriell konkurrensöversyn, öka d marknadsföring samt ökat
            icke snedvridande stöd till svenska företag stärker konkurrensen
            och ger därmed en extra skjuts gällande den globala handeln.
          </note>
          <note>
            Sverigedemokraterna lägger stor vikt vid en verklighetsförankrad
            handelspolitik. Vi anser att diskussioner med industrins företrädare,
            småföretagare , organisationer och myndigheter är av största betydelse
            för att skapa bästa möjliga förutsättningar för industrins långsiktiga
            konkurrenskraft.
          </note>
          <note>
            Vi är i vissa avseenden kritiska till EU-medlemskapet, men även
            om villkoren för Sveriges EU-medlemskap bör diskuteras i framtiden
            ser vi ändå att Sverige kommer att förbli en del av EU:s inre
            marknad, i likhet med Norge och Island.
          </note>
          <note>
            Sverige är ett relativt litet industriland, och vi är starkt
            beroende av fungerande internationell handel. Sverigedemokraterna
            är därför i grunden ett frihandelsvänligt parti. Få saker skulle
            skada vår industri mer än om våra handelspartner skulle börja
            begränsa eller fördyra internationell handel. Vi förordar att
            Sverige för en frihandelsvänlig politik både som nation och inom
            EU. Detta tjänar både vi själva och våra handelspartner på.
          </note>
          <note>
            Den europeiska och den globala handeln är av stor betydelse för
            Sverige. Den svenska industrin står för cirka en femtedel av svensk
            bnp och tre fjärdedelar av exporten samt sysselsätter direkt eller
            indirekt omkring en miljon människor. Industrin skapar jobb, tillväxt
            och välfärd i hela Sverige, och industrin är därmed ryggraden
            i den svenska ekonomin.
          </note>
          <note>
            Sverigedemokraterna ser positivt på importens betydelse för den
            sven ­ ska konkurrenskraften. Svenska företag får ta del av en
            global marknad med en ökad variation av produkter. Genom detta
            ökar konkurrenskraften på inhemsk produktion, och därmed gynnas
            även exporten. Dock anser Sverigedemokraterna att importbehovet
            behöver utvärderas på lång sikt. Politisk instabilitet, påtryckningar
            i exporterande nationer, länders monopolställningar på vissa produkter
            eller naturliga orsaker kan förändra den globala handelsmarknaden.
            Sverigedemokraterna anser att en långsiktig utvärdering bör göras
            av svenska sektorers långsiktiga importbehov i syfte att stärka
            svensk produktion av produkter med betydelse.
          </note>
          <note>
            Herr talman! Sverigedemokraterna ser mycket positivt på industrins
            konkurrens - och exportmöjligheter genom goda handelsrelationer
            och världsledande produkter högt upp i värdekedjan. Sverigedemokraterna
            avser att fortsätta den utvecklingen genom att förädla och stärka
            de befintliga nationella konkurrensfördelarna. Vi ser att detta
            gynnar hela den nationella företagskedjan, från små enskilda underleverantörer
            till större kluster av bolagssamarbeten.
          </note>
          <note>
            Svensk industri och dess samarbetspartner är den största anledningen
            till den positiva handelsbalansen, och Sverigedemokraterna avser
            att fortsätta stärka svenska exportmöjligheter, särskilt när det
            gäller högteknologiska produkter högt upp i värdekedjan.
          </note>
          <note>
            Den internationella globaliseringen innebär en växande marknad
            och en allt hårdare konkurrens. Svensk industri behöver ständigt
            utvecklas för att vara konkurrenskraftig på världsmarknaden. Sverige
            som nation måste hela tiden utveckla rätt förutsättningar för
            att vara ett attraktivt land för industriföretag. Sverigedemokraterna
            vill verka för sund konkurrens och därmed icke snedvridande konkurrensregler,
            både nationellt och globalt. Vi anser inte att stora exportnationer
            och ekonomiskt tunga nationer ska agera protektionistiskt och
            ge marknadsstöd och snedvridande subven ­ tioner till sin egen
            industri.
          </note>
          <note>
            Herr talman! Vi är generellt positiva till ett handelsavtal mellan
            EU och USA, det så kallade TTIP, och vi tror att detta kommer
            att stärka den svenska industrin genom borttagandet av både tariffära
            och befintliga icke-tariffära handelshinder men även genom att
            förebygga tillkomsten av nya handelshinder. Avtalet innehåller
            dock väldigt många faktorer, och komplexiteten är påtaglig när
            det gäller det tekniska och de icke-tariffära regelhindren jämfört
            med borttagandet av ekonomiska tullar.
          </note>
          <note>
            Sverigedemokraterna ser vikten av att i första hand se över de
            områden där möjligheterna till regelsamarbete är störst i stället
            för att försöka hitta gemensamma nämnare för alla sektorer. Dessutom
            behövs en förståelse av att vissa regelverk är svåra att samköra
            på grund av olika myndighetsstruk ­ turer och olika produktregelverk.
            Vi anser att en gemensam minsta näm ­ nare för de olika sektorerna
            ska generera avkastning, ökad marknadsinteg ­ ration och i viss
            mån skydd av nationella intressen samt a tt handelsrelatio ­ ner
            med tredje land inte får försämras.
          </note>
          <note>
            Gällande utfallet i de olika sektorerna vill vi poängtera att
            redan framtagna prognoser är just generella uppskattningar. Rapporter
            som visar vilka sektorer och regioner som gynnas är därmed osäkra.
          </note>
          <note>
            Även om vår generella uppfattning om avtalet i dess helhet är
            positiv gällande industrins exportmöjligheter vill vi dock flagga
            för vissa klausuler i avtalet.
          </note>
          <note>
            Sverigedemokraterna ans er att tvist lösningsklausulen ISDS ska
            beaktas med största noggrannhet vid ett slutgiltigt avtal . En
            tvist lösningsklausul av ren Naftamodell är något som Sverigedemokraterna
            inte kan ställa sig bakom. Vi vill vidare se att det blir en lista
            där de delar som ska vara föremål för ett handelsavtal tas upp,
            inte som i dag en lista där endast de delar som inte kommer att
            vara föremål för avtalet tas upp.
          </note>
          <note>
            Sammanfattningsvis välkomnar vi ett frihandelsavtal med USA men
            anser att ett sådant avtal inte får utmynna i en situation där
            företag kan stämma stater eller där den svenska modellen skadas
            eller en situation där avtalet i övrigt leder till en underminering
            av den svenska autonomin.
          </note>
          <note>
            (Applåder)
          </note>
          <note>
            I detta anförande instämde Dennis Dioukarev och Josef Fransson
            (båda SD).
          </note>
          <note type="speaker">
            Anf. 44 HELENA LINDAHL (C):
          </note>
          <note>
            Herr talman, alla som lyssnar! Jag vill börja med att yrka bifall
            till reservationerna 2 och 6.
          </note>
          <note>
            Sverige är ett väldigt exportberoende land. Det är också exporten
            som har legat till grund för den välfärd som vi har byggt och
            bygger upp. Men det gör också Sverige mer känsligt än många andra
            länder för konjunktursvängningar i viktiga handelsländer.
          </note>
          <note>
            Drygt hälften av det vi producerar varje år exporterar vi till
            andra länder. Men det finns möjligheter att vara ännu mer framgångsrika.
            Faktum är att Sverige har halkat efter många andra europeiska
            länder sedan mitten av 90-talet. Därför är det viktigt att Sverige
            är ett land som står sig väl i konkurrensen med andra länder.
          </note>
          <note>
            Varje dag tar företag beslut om var de ska lägga nästa investering.
            Är det i Sverige, eller är det någon annanstans? För att vi ska
            bli ännu mer konkurrenskraftiga gäller det att minska kostnaderna
            för företa gen – inte tvärtom. Det gjorde a lliansregeringen till
            exempel genom minskad bolagsskatt, investeraravdrag och minskade
            kostnader för att anställa. Dagens vänsterregering verkar vilja
            göra tvärtom. Det gynnar inte svensk export.
          </note>
          <note>
            Herr talman! Häromveckan presenterade Stefan Löfven och näringsminister
            Mikael Damberg regeringens näringspolitiska offensiv. Det var
            226 miljoner för 2015 och sedan 315 miljoner årligen, mandatperioden
            ut. Jag vet inte vem de försöker övertyga, men faktum är att deras
            i sammanhanget modesta satsning är en besvikelse. Det ska ses
            i skuggan av alla skatteökningar som regeringen lägger på de svenska
            företagen. Regering ­ en aviserar att de redan under nästa år
            kommer att höja skatterna med dryga 27 miljarder kronor för näringslivet,
            det vill säga öka kostnaderna för att anställa unga, ta bort delar
            av RUT och ROT, öka kostnaden för att anställa äldre över 65 år
            med mera.
          </note>
          <note>
            Hur ett par hundra miljoner ska kunna kompensera för ett bortfall
            på 27 miljarder är för mig en gåta. Om regeringen dessutom driver
            igenom den kilometerskatt man har flaggat för och lägger till
            den höjning av bensin- och dieselskatten som kommer redan nästa
            år kan jag direkt säga att det kommer att påverka svensk export.
            Malmen, stålet och skogen transporteras långa sträckor, och de
            varorna har stor betydelse för jobben och den svenska ekonomin.
            Vänsterregeringen borde hellre satsa på att ge morötter för grön
            omställning i stället för att beskatta landsbygdens folk och basnäringen.
          </note>
          <note>
            Herr talman! Svensk besöksnäring är en av de stora basnäringarna
            i dag. År 2013 omsatte besöksnäringen 284 miljarder och skapade
            jobb åt 173 000 personer. Låt oss stanna upp ett tag och jämföra
            sysselsättningen i några olika branscher i Sverige. Motorfordonstillverkningen
            sysselsätter 61 000 personer, trävaror, massa och papper 75 000
            personer, data- och it-tjänster 99 000 personer och stål- och
            metallframställningen 107 000 personer. Då förstår ni att besöksnäringens
            sysselsättningssiffra på 173 000 personer är stor.
          </note>
          <note>
            Svensk besöksnäring har sedan 2010 vuxit med 34 miljoner kronor
            per dag och ökat exportvärdet med 1 miljon varannan timme. År
            2030 beräknas den globala turismen ha ökat med 66 procent. För
            mig är det inte alls främmande att Sverige åtminstone kan ta en
            del av det, kanske en eller ett par procent. Men för att nå målet
            finns det en del att tänka på. Det går inte att öka kostnaderna
            för företagarna inom den här branschen då marginalerna är ganska
            små redan som de är. Ökad bensinskatt och högre kostnader för
            att anställa är inte medicinen för att få branschen att utvecklas.
          </note>
          <note>
            Vänsterregeringen ökar satsningen på Visit Sweden med 30 miljoner
            kronor för att få fler utländska turister till Sverige. Det är
            bra, men i samma veva beskattar regeringen branschen med 1 500
            miljoner kronor genom bland annat ökade kostnader för att anställa.
            Det går inte ihop.
          </note>
          <note>
            Herr talman! Just nu förhandlas ett frihandelsavtal mellan EU
            och USA, Transatlantic Trade and Investment Partnership, även
            kallat TTIP, där syftet är att förbättra det ekonomiska samarbetet
            mellan de två regionerna. TTIP kommer att skapa världens största
            regionala frihandelsområde genom att minska handels- och investeringshinder
            mellan EU och USA.
          </note>
          <note>
            Det främsta syftet med frihandelsavtalet är att det ska stimulera
            både EU:s och USA:s ekonomier genom ökad handel med varor och
            tjänster och ökade investeringar. EU och USA är varandras viktigaste
            handelspartner. Varje dag handlas varor och tjänster över Atlanten
            för nästan 19 miljarder kronor. Handeln mellan EU och USA står
            för ungefär en tredjedel av världens totala handelsflöden.
          </note>
          <note>
            Det finns som sagt stora möjligheter och fördelar med ett sådant
            avtal, men det finns också några saker som vi i Centerpartiet
            särskilt vill uppmärksamma regeringen att ta med sig till Bryssel.
            En oro som lyfts upp från flera håll är att skyddet av miljön,
            maten och hälsan riskerar att försämras än mer som en effekt av
            avtalet. USA och EU har till exempel olika kemikalielagstiftningar,
            och det finns stora skillnader när det gäller reglerna för antibiotikaanvändning.
          </note>
          <note>
            I USA används hormonpreparat och antibiotika för att snabba på
            och stimulera tillväxt hos djuren. I många fall behövs inte ens
            veterinärintyg för det. I USA används 80 procent av den totala
            mängden antibiotika till friska djur, ja, friska djur. I Sverige
            används 16 procent, men då till sjuka djur.
          </note>
          <note>
            Antibiotika används tyvärr ofta som ett sätt att få undernärda
            och stressade djur att växa fortare. Det kan aldrig vara acceptabelt
            att kompensera dålig djurhållning med antibiotika. Även om det
            inte är tillåtet att göra så här inom EU har det visat sig att
            överanvändning av antibiotika ändå förekommer. Argumentet är att
            det är nödvändigt då ekonomin kräver det.
          </note>
          <note>
            En överanvändning av antibiotika är skadlig för hälsan och gör
            att konsumenterna får i sig alldeles för stora mängder, vilket
            i sin tur leder till att antibiotikan inte blir lika effektfull
            i framtiden, då resistens mot antibiotika riskerar att utvecklas.
            Det gör att många sjukdomar kommer att vara svåra att behandla
            eller i värsta fall inte alls kunna botas.
          </note>
          <note>
            För att bibehålla sund och säker mat, god miljö och djuretik
            är det viktigt att den överanvändning av hormoner och antibiotika
            som finns i USA inte försvagar eller luckrar upp reglerna inom
            EU. Då vi har fått med en skrivning om detta i en majoritetstext
            i betänkandet är vi för stunden nöjda med det och reserverar oss
            inte. Dessutom har företrädare för regeringen sagt att EU kommer
            att behålla sina restriktioner när det gäller hormoner och tillväxtpreparat
            samt att ett avtal inte kommer att påverka EU: s lagstiftning
            om djurs hälsa.
          </note>
          <note>
            Avslutningsvis vill jag bara säga att Centerpartiet är en varm
            vän av internationell handel och tycker att frihandel är väldigt
            positivt. Ökad handel ger mer tillväxt, fler jobb och bättre produkter,
            och inte minst kan vi lära en hel del av varandra.
          </note>
          <note type="speaker">
            Anf. 45 HÅKAN SVENNELING (V):
          </note>
          <note>
            Herr talman! I dag debatterar vi näringsutskottets betänkande
            om Riksrevisionens rapport om effektivitet i exportgarantisystemet.
          </note>
          <note>
            Vänsterpartiet anser att det är oacceptabelt att exportkrediter,
            investeringsstöd och andra former av ekonomiskt stöd ges till
            företag som aktivt bedriver kapitalflykt. Oseriösa företagare
            bedriver kapitalflykt i syfte att öka sina vinster genom att komma
            undan beskattning, som skulle kunna bidra till vår gemensamma
            välfärd, och för att på ett olagligt sätt stärka sin konkurrens
            gentemot seriösa företagare. Därför behöver vi se till att stoppa
            denna typ av kapitalflykt. Som påpekas i Vänsterpartiets motion
            strider det även i grunden mot den svenska utvecklingspolitiken,
            det vill säga politiken för global utveckling.
          </note>
          <note>
            Vi menar att Swedfunds nya ägardirektiv är otillräckliga. Enligt
            direktiven ska Swedfund inte medverka i investeringar via territorier
            som OECD:s sammanslutning Global Forum inte har bedömt som tillräckligt
            transparenta i sin så kallade peer review process.
          </note>
          <note>
            Problemet är att Global Forums utvärdering inte på långa vägar
            räcker för att avgöra om ett territorium är ett skatteparadis
            som gömmer kriminalitet och bidrar till skatteflykt och korruption.
            Vänsterpartiet menar att de nya ägardirektiven inte förhindrar
            att Swedfund kanaliserar pengar via sina fonder till välkända
            skatteparadis.
          </note>
          <note>
            Därför driver vi linjen att riksdagen bör uppmana regeringen
            att införa ett förbud mot exportkrediter, investeringsstöd och
            andra former av stöd till näringslivet som utbetalas till företag
            eller fonder som har verksamhet i skatteparadis eller på annat
            sätt bidrar till kapitalflykt. Här tycker jag att man ska titta
            på hur Norge har löst detta.
          </note>
          <note>
            Vad gäller miljöteknik och det så kallade TRIPS-avtalet vill
            Vänster ­ partiet observera er på möjligheten att påverka även
            här på den globala arenan för att minska utsläppen och bidra till
            en hållbar värld. Utveck ­ lingsländer behöver få tillgång till
            modern miljöteknik för att de ska kunna bromsa sina egna utsläpp
            och samtidigt utvecklas. Vi anser att tekniköver ­ föringen skulle
            gynnas av en förändrad patentlagstiftning. Innovationer inom förnybar
            teknik, jordbruk och datamodulering i syfte att förutsäga väder
            finns ofta koncentrerade hos företag i den rika världen.
          </note>
          <note>
            När utvecklingsländer i dag vill utveckla tekniker för förnybar
            energi och hållbar livsstil tvingas de, om de vill bygga ut vindkraften,
            antingen betala dyra patentlicenser eller använda gammal teknik
            där patenträtten har gått ut. Utvecklingsländerna har helt enkelt
            inte råd att använda den modernaste och mest miljövänliga tekniken
            och tvingas därför ofta till alternativet att använda sig av gammal
            teknik.
          </note>
          <note>
            Vi anser därför att riksdagen ska uppmana regeringen att i de
            interna ­ tionella klimatförhandlingarna verka för att grön teknik
            som bekämpar kli ­ matförändringarna bör ges samma undantag inom
            TRIPS-avtalet som livs ­ besparande mediciner har fått inom detta
            avtal, detta för att på ett bättre sätt möta det klimathot som
            finns framför oss.
          </note>
          <note>
            Många av de andra talarna har lyft fram TTIP-avtalet, som är
            ett handelsavtal mellan EU och USA. Jag delar inte riktigt den
            beskrivning som många av de andra talarna har gett. Jag tror att
            man ska ha klart för sig att TTIP-avtalet är ett väldigt långtgående
            handelsavtal. Det är ett handelsavtal som sker under hemliga förhandlingar
            med liten insyn från oss parlamentariker, från intresseorganisationer
            men framför allt från medborgarna.
          </note>
          <note>
            Avtalet ger storföretag makt att stämma stater som vill införa
            hårdare regler för att skydda människor och miljö. Det finns också
            ett förslag om ett regelsamverkansråd där storföretagen ska kunna
            sitta med och förhala, försvåra och stoppa kommande lagstiftning
            och granska den innan den läggs på riksdagens bord. Detta är en
            farlig utveckling, både för människor och för miljö.
          </note>
          <note>
            Jag är ingen vän av protektionism, och jag tror verkligen att
            handel är bra. Men i detta fall med TTIP-avtalet tar man ett mycket
            långtgående steg som inskränker vår demokrati i stället för att
            fokusera på det viktiga, nämligen de få tullar som finns kvar
            mellan EU och USA och de handelshinder där vi har olika regelverk
            som på ett bättre sätt skulle kunna synkas med varandra. I stället
            klumpar man ihop allting, och man försöker lösa svårigheter som
            grundprinciper kring kemikalier.
          </note>
          <note>
            Som Helena Lindahl beskrev finns det till exempel väldigt olika
            syn på hur man använder antibiotika. I USA tycker de att vi är
            för jäkliga som inte ger antibiotika i förebyggande syfte. De
            säger: Låter ni djuren lida i förväg, innan de har blivit sjuka?
          </note>
          <note>
            De ser inte konsekvenserna att en hög antibiotikaanvändning ger
            effekter på lång sikt. Därför är det svårt att i ett sådant avtal
            lösa till exempel frågor om olika syn på kemikalieområdet.
          </note>
          <note>
            Jag har tagit initiativ till att vi i morgon har en utfrågning
            om TTIP med Cecilia Malmström och Mikael Damberg. Jag tycker att
            det är viktigt att vi går dit i morgon och lyssnar på vad de säger
            och ställer svåra frågor.
          </note>
          <note>
            Men jag tycker också att vi som nationellt parlament inte ska
            ge oss utan vara med och påverka avtalet. Framför allt ska vi
            ha rätten att godkänna detta avtal när det är på plats. Som TTIP-avtalet
            ser ut i dag vet vi inte ens om vi som nationellt parlament får
            vara med och rösta. Det bestäms först när avtalet är klart, och
            då är förhandlingarna redan klara.
          </note>
          <note>
            För mig som nationell parlamentariker i Sveriges riksdag är det
            viktigt att få vara med och påverka vad vi tycker som land och
            att vi kan säga ja eller nej till avtalet när det är klart. Det
            ska inte godkännas någon annanstans. Vi ska inte flytta makt härifrån
            till hemlighetsfulla organ där storföretagen kan sätta agendan.
          </note>
          <note>
            Herr talman! Därmed vill jag yrka bifall till reservation 4.
          </note>
          <note type="speaker">
            Anf. 46 SAID ABDU (FP):
          </note>
          <note>
            Herr talman! Även jag kommer att använda en del av min talartid
            för att tala om frihandel.
          </note>
          <note>
            Den som inte känner sin historia irrar planlöst mot framtiden.
            För 150 år sedan var Sverige ett fattigt land och ett land tyngt
            av protektionism och handelshinder. Det var ett underutvecklat
            land där människor svalt. Nöden var så stor att hundratusentals
            människor flydde vårt land för att söka lyckan på andra kontinenter.
            Andra valde att stanna och kämpa mot de krafter som försökte hålla
            individen i bojor.
          </note>
          <note>
            Jag är stolt över att stå här i dag som folkpartist och arvtagare
            till dessa liberala kämpar. Det är lätt att glömma, men det tänker
            inte jag göra. Jag vet att det är frihandeln och vår öppenhet
            mot omvärlden som gjort vårt land rikt. Tack vare frihandeln kunde
            vi svenskar lyfta bort fattigdomens ok och höja blicken från nöd
            till nya affärer här hemma och i andra länder.
          </note>
          <note>
            I dag är vi fortfarande ett litet land, men våra affärer känner
            få gränser i den fria världen. Samtidigt har den ökade konkurrensen
            utifrån sporrat våra företag och gjort dem framgångsrika. Exporten
            motsvarar i dag omkring hälften av vår bnp.
          </note>
          <note>
            Frihandeln är grunden för välståndet i Sverige och andra industriali
            ­ serade länder. Frihandel leder till effektivare hushållning
            med resurser och snabbare teknikspridning. Det är så man sprider
            energieffektiva lösningar, till nytta för både människor och klimatet.
            Vi står nu inför nästa genera ­ tions gröna frihandel, där vi
            har en skyldighet att riva upp handelshinder när det gäller klimatvänliga
            varor och tjänster.
          </note>
          <note>
            När det kommer till fred och frihet utgör marknadsekonomi och
            frihandel ett starkt kitt som bygger samman den fria världen.
            Frihandel möjliggör möten mellan individer över gränser. Frihandel
            minskar krig och konflikter. Tillsammans bygger vi en värld med
            gemensamt välstånd genom att utbyta varor och tjänster.
          </note>
          <note>
            Frihandel lyfter i dag hundratals miljoner människor ur fattigdom
            i olika världsdelar. Samtidigt ser vi med sorg att flera i EU
            – Europas eget frihandelsprojekt – reser handelshinder mot fattiga
            länder. Det är inte bara ekonomiskt fel, det är också omoraliskt
            eftersom det hindrar ekonomisk utveckling i jordens fattiga länder.
            För att utrota fattigdomen i världen behövs mer frihandel, inte
            mindre.
          </note>
          <note>
            Europa har genom kommissionen gjort ett gott arbete i att förhandla
            fram ett transatlantiskt frihandelsavtal. Då syftar jag på det
            kanadensiska. Det är ett samarbete som skapat tusentals jobb i
            Sverige och på andra sidan Atlanten. Men på samma sätt bör kommissionen
            arbeta för fler handels ­ avtal med tredjeland. För detta behövs
            ett robust internationellt handels ­ system som tryggar att ingångna
            avtal och överenskommelser efterlevs.
          </note>
          <note>
            Vi i Folkpartiet anser att Sverige ska driva på för att ett nytt
            globalt handelsavtal ska kunna nås inom ramen för WTO. Regeringen
            har nu ett ansvar för att Sverige fortsätter att stå upp för utveckling
            och välstånd. Vi liberaler följer regeringens beslut mycket noggrant.
            Vi har kämpat för frihandel i århundraden, och vi tänker inte
            ge oss i dag. Kampen går vidare.
          </note>
          <note>
            Med det sagt yrkar jag bifall till reservationerna 2 och 6 från
            allianspartierna.
          </note>
          <note>
            (Applåder)
          </note>
          <note type="speaker">
            Anf. 47 PENILLA GUNTHER (KD):
          </note>
          <note>
            Herr talman! Jag ska ge mig på att tala om precis det som skrivelsen
            från regeringen handlar om – Riksrevisionen s rapport om effektivitet
            i exportgarantisystemet. Det kanske inte låter så fantastiskt
            intressant, men det är det verkligen för de företag som det berör.
          </note>
          <note>
            När man läser Riksrevision en s rapport om vad de tycker om Export
            ­ kreditnämnden och hur de n hanterar detta kan jag tycka mig
            se en stor övervikt just för stora företag och stora affärer.
            Det uppdrag som nämnden har haft sedan 2003 – att bry sig om små
            företag och deras förutsättningar för att öka sin export – har
            den inte brytt sig så oerhört mycket om. Det är anmärkningsvärt,
            kan jag tycka. Det är också en av de punkter Riksrevi ­ sionen
            är kritisk till i rapporten.
          </note>
          <note>
            Detta har skett på bekostnad av de små och medelstora företagens
            möjligheter att dra nytta av en kreditgaranti. En kreditgaranti
            handlar helt enkelt om att säkerställa vad som händer om man gör
            en affär och inte får betalt från den part som man handlar med,
            säljer tjänster till eller exporterar till. Då kommer kreditgarantin
            in i det hela.
          </note>
          <note>
            Då ska man också veta att det här kostar pengar för företagen.
            Det kostar ungefär – efter vad man ser i uträkningen här – 1 procent
            av omsättningen i affären. Det är klart att det är peanuts för
            ett stort företag att betala 1 miljon i avgift för att få en kreditgaranti
            på x procent om det gäller en stor affär på 100 miljoner. Det
            är ingen stor summa för ett företag som Volvo, Ericsson eller
            något annat storföretag. Men för ett litet företag är det såklart
            jättemycket pengar.
          </note>
          <note>
            En annan av de punkter som nämns i rapporten och som Riksrevisionen
            är kritisk till handlar om vilken täckningsgrad garantin kan utgöra.
            Där kan man ganska tydligt se att kritiken inte minst handlar
            om likvärdigheten i behandlingen av företagen. Det är ytterligare
            någonting som man måste se över. Det kan inte vara så att företagare
            och företagsrepresentanter talar med varandra och inser att de
            har ett affärsvärde på 100 miljoner men får olika täckningsgrad
            om någonting skulle hända. Om det skulle gå i stöpet kanske vissa
            har en täckningsgrad på 60 procent och vissa 40 – inte vet jag.
            Men det är olika täckningsgrad, och kritiken gäller att man inte
            blir behandlad likvärdigt.
          </note>
          <note>
            Jag tycker att detta är allvarligt, inte minst därför att små
            företag inte har samma resurser att kunna bedöma den na typ av
            avtal och göra jämförelser som stora företag har . De har sina
            avdelningar med jurister, affärsutvecklingsavdelningar och så
            vidare som jobbar med denna typ av frågor.
          </note>
          <note>
            En sak som kan bli en konsekvens av detta är vad vi vill exportera.
            Om vi tittar på till exempel miljöteknikbranschen, som sysselsätter
            ungefär 40 000 anställda och omsätter ungefär 120 miljarder kronor
            enligt SCB och Sveriges m iljöteknikråd, kan vi se att investeringarna
            i branschen helt enkelt har tippat runt. År 2008 var det offentliga
            kapitalet bara 10 procent av allt privat kapital som pytsades
            in i branschen. I dag är det precis tvärt ­ om; det är 10 procent
            av det offentliga kapitalet som privata investerare lägger på
            just miljöteknikbranschen.
          </note>
          <note>
            Då kan man ställa sig frågan: Vad får vi för effekter av det
            här om man inte längre tror på svensk miljöteknik och export av
            den? Om utländska investerare flyr branschen – vad har vi då själva
            för utveckling i Sverige? Vad säger det till svenska investerare?
          </note>
          <note>
            Vi är allihop medvetna om att vi har en internationell marknad
            som vi måste förhålla oss till. Därför är en exportkreditgaranti
            viktig. Vi kan jämföra med de små kreditgarantiföreningar som
            finns i Sverige i dag, till exempel Mikrofond en Väst, som sysslar
            med inhemska garantier till småföretag. D et gäller just de allra
            minsta företagen, som behöver hjälp och stöd när de inte kan få
            det från banker och andra kapitalstarka aktörer i samhället.
          </note>
          <note>
            I det här fallet, när vi talar om export, är det helt klart att
            om det är en statlig exportkreditnämnd som ska ta hand om möjligheterna
            fö r svenska företag att exportera måste de framöver , enligt
            min mening som kristdemokrat , satsa ännu mer på att ha en klar
            strategi att nå små och medelstora företag.
          </note>
          <note>
            Med det sagt kan vi också konstatera, vilket också står i en
            av åtgärdspunkterna, att man inte heller mäter små och medelstora
            företag som man gör i hela världen i övrigt. Man har en dubblering
            av antalet anställda och omsättning som man inte har någon annanstans.
            Det är också intressant att konstatera. Det innebär att de små
            företagen är så pyttesmå i EKN:s beräkningar att de förmodligen
            därför inte räknas. De syns helt enkelt inte i statistiken.
          </note>
          <note>
            Herr talman! Med detta sagt hoppas jag att de åtgärder som är
            föreslagna i Riksrevisionen s rapport om effektivitet i exportgarantisystemet
            också förverkligas.
          </note>
          <note>
            I detta anförande instämde Helena Lindahl (C) och Said Abdu (FP).
          </note>
          <note type="speaker">
            Anf. 48 ANNA WALLÉN (S):
          </note>
          <note>
            Herr talman! Jag vill börja med att yrka bifall till näringsutskottets
            förslag i betänkande NU13.
          </note>
          <note>
            Riksrevisionen har, som flera andra talare har varit inne på,
            granskat effektiviteten i exportgarantisystemet. Granskningen
            visar bland annat att Exportkreditnämndens, EKN:s, premienivåer
            har satts för högt och att EKN har byggt upp ett omotiverat stort
            kapital i förhållande till verksamhetens behov.
          </note>
          <note>
            Riksrevisionen menar också att EKN:s arbete med att bredda kundbasen
            bland små och medelstora företag ännu inte har fått någon tydlig
            effekt och att regeringen trots detta inte har gjort någonting
            för att ändra styrningen av myndigheten.
          </note>
          <note>
            Regeringen välkomnar Riksrevisionens granskning och instämmer
            i vissa delar av den kritik som Riksrevisionen riktar. Regeringen
            har redan genomfört åtgärder i enlighet med Riksrevisionens rekommendationer.
          </note>
          <note>
            Självbärandeprincipen för garantiverksamheten är inbyggd i garantimodellen,
            som regleras av budgetlagen och förordningen om utlåning och garantier.
            Regeringen har därför i regleringsbrevet till EKN för 2015 uppmärksammat
            myndigheten på att den ska tillämpa förordningens bestämmelser.
            I regleringsbrevet för 2015 fick EKN i uppdrag att fastställa
            hur stor del av myndighetens kapital som utgjorde ett överskott
            och ska kunna betalas in till statens centralkonto.
          </note>
          <note>
            EKN har också i regleringsbrevet för 2015 fått i uppdrag att
            redovisa eventuella åtgärder för premieberäkningen. Åtgärderna
            ska rapporteras till Regeringskansliet senast den 1 juni 2015.
          </note>
          <note>
            Regeringen har i regleringsbrevet för EKN för 2015 tagit bort
            dess undantag från § 25 a i avgiftsförordningen. Det innebär att
            EKN kommer att vara skyldig att lämna förslag till regeringen
            om hur ett uppkommet överskott ska disponeras.
          </note>
          <note>
            Ett av målen för EKN i regleringsbrevet för 2015 är att fortsätta
            satsningen på små och medelstora företag. I detta arbete ska EKN
            använda sig av EU:s definition av små och medelstora företag.
            EKN ska också fortsätta arbetet med att öka och effektivisera
            den regionala närvaron.
          </note>
          <note>
            Globaliseringen innebär att ekonomierna i världens länder blir
            alltmer sammanflätade. För ett litet exportberoende land som Sverige
            skapar det enorma möjligheter. Exporten är en grundbult i vår
            ekonomi som skapar tillväxt, sysselsättning och ökat välstånd.
            För att nå den lägsta arbetslösheten i EU till år 2020 spelar
            Sveriges export av varor och tjänster en nyckelroll.
          </note>
          <note>
            I dag uppgår exporten i Sverige till nästan hälften av vår bnp.
            Med tanke på att handeln är så viktig för den svenska ekonomin
            är det oroväckande att den har utvecklats så pass svagt.
          </note>
          <note>
            En stor utmaning, som bland andra Penilla Gunther var inne på,
            är att få fler små och medelstora företag att exportera. Möjligheterna
            är stora, men det krävs insatser. Tack vare den tekniska utvecklingen
            och interna ­ tionaliseringen kan även ett litet företag med rätt
            produkt sälja sin vara eller tjänst på den internationella marknaden.
            Eftersom många av de nya jobben tillkommer i just små och medelstora
            företag är det viktigt att fler av dem ökar sin export. Studier
            pekar också på att små och medelstora för etag som börjar exportera
            ökar antalet anställda.
          </note>
          <note>
            Det finns en rad aktörer som på olika sätt arbetar med att stärka
            företags internationalisering och exportförutsättningar. Det är
            viktigt att aktörerna agerar mer samordnat. Flera undersökningar
            visar att många företag inte vet vart de ska vända sig för att
            påbörja en internationalisering. Regeringen vill underlätta för
            dem genom att utveckla en dörr in till olika typer av rådgivning,
            information och finansiellt stöd. Vi vill ha regionala exportcentrum.
          </note>
          <note>
            Regeringen har nu påbörjat arbetet med en ny exportstrategi som
            utformas tillsammans med landets företagare och andra aktörer.
            Regeringen har bjudit och kommer att bjuda in företrädare för
            näringslivets olika delar för att tillsammans arbeta fram den
            strategi som ska fungera som en vitamininjektion för den svenska
            exporten.
          </note>
          <note>
            Sverige är en liten marknad, och för att svenska företag ska
            kunna växa och anställa fler behöver de nå nya och fler kunder
            världen över. Norden och Europa kommer fortsättningsvis att vara
            viktiga marknader, men fler företag behöver också nå ut till växande
            marknader i Asien, Afrika och Sydamerika. När fler svenska företag
            ges möjlighet att exportera till de växande ekonomierna skapas
            fler jobb i Sverige. Svensk export behöver växa där världen växer.
          </note>
          <note>
            Sverige har som ett exportorienterat land stora intressen av
            att främja en fri och rättvis världshandel. Regeringen arbetar
            därför för att riva handelshinder. Samtidigt står vi upp för miljön,
            löntagarnas intressen och människors och djurs hälsa. Handelsavtal
            ska respektera demokratiskt fattade beslut. Regeringen driver
            detta i samtliga handelsavtal och även i förhandlingarna mellan
            EU och USA.
          </note>
          <note>
            Frihandels- och investeringsavtalet mellan EU och USA, TTIP,
            kommer att bidra till jobb och ökad tillväxt i Sverige.
          </note>
          <note>
            Ett frihandelsavtal mellan EU och USA bör vara både djupt och
            omfattande och täcka alla viktiga aspekter av handel och investeringar.
            När det gäller de största vinsterna med TTIP-avtalet är det inte
            tullarna som är den stora utmaningen i detta avtal. Det finns
            tullar i dag på i genomsnitt 3 procent. De kan bli lägre, vilket
            skulle gynna handeln, och det är inte oväsentligt. Men den stora
            vinsten med avtalet är att jobba med de tekniska och icke-tariffära
            handelshindren, till exempel skillnader i standarder och regleringar.
          </note>
          <note>
            Sverige ska vara en röst för fri och rättvis handel. Men lika
            starkt ska vår röst ljuda för de värderingar som präglat vår svenska
            modell: demokrati, frihet, jämlikhet och rättvisa. Handel med
            nya delar av världen innebär både möjligheter och utmaningar.
          </note>
          <note>
            Svenska företag ska vara föredömen inom hållbart företagande.
            Därför stärker regeringen arbetet med just hållbart företagande,
            samtidigt som man arbetar fram en ny exportstrategi. Som femte
            land i världen tar vi fram en handlingsplan för företag och mänskliga
            rättigheter baserad på FN:s ramverk.
          </note>
          <note>
            Jag tycker att det känns oerhört spännande att regeringen nu
            arbetar med att ta fram den viktiga exportstrategin , och jag
            hoppas att vi alla här kommer att delta aktivt i det arbetet.
            Exportstrategin ska enligt planen läggas på riksdagens bord i
            september.
          </note>
          <note>
            (Applåder)
          </note>
          <note type="speaker">
            Anf. 49 HELENA LINDAHL (C) replik:
          </note>
          <note>
            Herr talman! Tack, Anna Wallén, för ett bra anförande!
          </note>
          <note>
            Vi pratar väldigt mycket om exportstrategi, och häromveckan kunde
            vi läsa i tidningen att näringsminister Mikael Damberg och Stefan
            Löfven var ute och pratade om regeringens nya exportoffensiv.
            Den innebär i pengar i runda tal 226 miljoner i år och därefter
            315 miljoner per år resten av mandatperioden. Men samtidigt inför
            regeringen skatter för företagen med 27 000 miljoner redan nästa
            år, vilket är den största skattehöjning som någon regering har
            genomfört de senaste 20 åren. Min fråga till Anna Wallén är då:
            På vilket sätt är det här en offensiv satsning på export och svenskt
            näringsliv?
          </note>
          <note type="speaker">
            Anf. 50 ANNA WALLÉN (S) replik:
          </note>
          <note>
            Herr talman! Tack, Helena Lind ahl , för frågan!
          </note>
          <note>
            Helena Lindahl och Centerpartiet har ju suttit i regeringsställning
            i åtta år. Väljarna ville annorlunda i september och röstade bort
            den sittande alliansregeringen.
          </note>
          <note>
            Vi socialdemokrater vill gärna bli utvärderade på hur vi lyckas
            med jobben. Och utvärderingen av åtta år med alliansregeringen
            är att vi har en skyhög arbetslöshet, en hög ungdomsarbetslöshet
            och sjunkande skolresultat. Svaret som alliansregeringen och Centerpartiet,
            Helena Lindahls parti, hade på de stora samhällsutmaningarna var
            alltid att de skulle sänka skatten.
          </note>
          <note>
            Ni sänkte skatten på företagande i tron att det skulle sätta
            fart på sysselsättningen i Sverige, vilket det inte gjorde. Vi
            måste välja en annan väg för att komma till rätta med de utmaningar
            som vi står inför.
          </note>
          <note>
            Jag kommer från Västmanland, som är Sveriges mest exportintensiva
            län. Jag vet hur viktig exporten är för människorna i Västmanland.
            Jag har besökt många företag – det har säkert också Helena Lindahl
            från Centerpartiet gjort – och när man frågar företagen vad de
            behöver för att kunna växa och anställa fler personer är svaret:
            Vi behöver satsningar på utbildning. Vi vill anställa.
          </note>
          <note>
            Vi har flera stora företag i Västerås som vill anställa men som
            inte hittar personal med rätt utbildning. Samtidigt har vi väldigt
            många arbetslösa västmanlänningar. Företagen säger att de behöver
            bättre utbildad personal, men den förra regeringen försämrade
            utbildningsmöjligheterna. På Mälardalens högskola i Västerås har
            man förlorat 2 000 utbildningsplatser. Det skapar inte fler jobb,
            Helena Lindahl.
          </note>
          <note type="speaker">
            Anf. 51 HELENA LINDAHL (C) replik:
          </note>
          <note>
            Herr talman! Tack så mycket, Anna Wallén. Jag tycker inte att
            jag fullt och fast fick svar på min fråga.
          </note>
          <note>
            Det är väldigt viktigt att företagen ges konkurrenskraftiga villkor,
            för annars blir det svårt att konkurrera globalt.
          </note>
          <note>
            Det är ganska dyrt att driva företag i Sverige i dag. Därför
            gjorde alliansregeringen en del insatser. M an sänkte bolagsskatten
            och, vilket jag var inne på tidigare, införde investeraravdrag
            med mera. Problemet är att ni höjer skatterna enormt mycket för
            företagen. Ni har också fått ganska hård kritik från näringslivet
            för det. De anser att de nya satsningarna som ni gör, de 200–300
            miljonerna på export och innovationer varje år, är småpengar i
            jämförelse med de planerade skattehöjningarna på 27 000 miljoner.
          </note>
          <note>
            Det är inte bara Centerpartiet som säger det här. Återigen: Näringslivet
            är väldigt kritiskt mot detta. Jag har ett par citat som jag tycker
            tydliggör det. Bland annat säger Dan Olofsson, ordförande i och
            ägare av Danirgruppen, till Dagens Industri: De flyttar många
            miljarder från företagsamheten till staten, och så tror man att
            staten är någon sorts expert på att skapa jobb och dynamik i ekonomin,
            vilket inte är min tro. Det är en tuff global konkurrens, och
            vi måste värna om våra företag.
          </note>
          <note>
            Liknande kritik i samma tidning levererar Christer Ågren, vice
            vd i Svenskt Näringsliv: Satsningarna, vars effekter är högst
            oklara, är småpengar i jämförelse med den kostnadschock man nu
            skickar på företagen.
          </note>
          <note>
            Det här är bara några av många röster som är negativa till den
            skattechock på 27 000 miljoner ni skickar på företagen. Min frågar
            blir åter: Vad säger ni socialdemokrater om den svidande kritiken
            från näringslivet?
          </note>
          <note type="speaker">
            Anf. 52 ANNA WALLÉN (S) replik :
          </note>
          <note>
            Herr talman! Jag tycker att Helena Lindahl fick ett alldeles
            utmärkt svar på sin fråga i mitt tidigare inlägg.
          </note>
          <note>
            Jag skulle också kunna citera många människor. Jag skulle kunna
            cite ­ ra den ensamstående cancersjuka mamman som tvingas jobba,
            i väntan på att hon kanske inte överlever, för att alliansregeringen
            har gjort enorma försämringar i trygghetssystemen. Jag skulle
            kunna tala om de personer som har förlorat sina arbeten och tvingats
            sälja sina hus för att de inte längre kan försörja sig eftersom
            ni försämrade arbetslöshetsförsäkringen så mycket.
          </note>
          <note>
            Vi har suttit i regeringsställning i knappt ett halvår och inte
            haft en budget att regera efter. Det är därför lite tidigt att
            tala om effekter av det vi vill förändra. Men det vi kan utvärdera
            är den tidigare alliansregeringen som satt i åtta år utan att
            lyckas komma åt den höga arbetslösheten. Vi har unga som har förlorat
            sitt framtidshopp eftersom de inte kommer ut på arbetsmarknaden.
          </note>
          <note>
            ABB är ett jättestort företag med bas i bland annat Västerås.
            De letar efter en specifik ingenjör för att kunna ta n ya ordrar
            på den globala marknaden. När de inte hittar denna specialkompetens
            förväntar de sig att samhället ska ställa upp med satsningar på
            utbildning. Hur gynnar det ABB om skatten sänks? När de behöver
            välutbildad personal för att utveckla sin verksamhe t och kunna
            ta nya ordrar hjälper inga skattesänkningar i världen.
          </note>
          <note>
            Det Sverige och svenska företag behöver är satsningar på infrastruktur,
            satsningar på fler bostäder och satsningar på utbildning. Jag
            välkomnar en utvärdering av vår tid vid regeringsmakten, som jag
            hoppas blir lång.
          </note>
          <note>
            (Applåder)
          </note>
          <note type="speaker">
            Anf. 53 ANN-CHARLOTTE HAMMAR JOHNSSON (M) replik:
          </note>
          <note>
            Herr talman! Anna Wallén började berätta om det lilla exportberoende
            landet med grundbultarna sysselsättning och välstånd. I mitt anförande
            lyfte jag fram samspelet mellan det lilla företaget och den lilla
            människan, där allting börjar, och hur det hela utvecklas och
            hjulen börjar snurra, vilket leder till handelspolitik och export.
          </note>
          <note>
            Jag får fylla på Helena Lindahls frågor. Jag förstår inte hur
            skattehöjningar kan vara lösningen på allt. Man kan tycka att
            skattesänkningar är dåligt, men hur kan skattehöjningar lösa de
            problem som räknas upp? Alla människor, inklusive unga, får höjd
            skatt, företag ges krångligare och svårare regelverk, företag
            i välfärden motarbetas, valfrihet motverkas, energi blir dyrare
            och så vidare.
          </note>
          <note>
            Det blir 27,3 miljarder i skatt på företagande medan näringspolitiken
            får 630 miljoner. Det saknas en del nollor däremellan. Jag vill
            gärna höra Anna Wallén utveckla detta.
          </note>
          <note type="speaker">
            Anf. 54 ANNA WALLÉN (S) replik:
          </note>
          <note>
            Herr talman! Jag tackar Ann-Charlotte Hammar Johnsson för frågan.
          </note>
          <note>
            Låt oss fortsätta på det spår vi var inne på. Moderaterna respektive
            Socialdemokraterna och Miljöpartiet ser olika lösningar på samhällets
            utmaningar. Jag tror att vi måste börja med det grundläggande:
            Hur vill vi att vårt välfärdssamhälle ska vara uppbyggt? Hur används
            våra skatter? Hur ger vi våra barn och unga samma möjlighet till
            utbildning, samma möjlighet att ta sig ut på arbetsmarknaden och
            samma möjlighet att lyckas i världen? Det har ju inte fungerat
            de senaste åtta åren.
          </note>
          <note>
            Som jag sa till Helena Lindahl vill företagen ha satsningar på
            utbildning så att de kan hitta kompetent personal.
          </note>
          <note>
            Företagen vill även ha satsningar på ökat bostadsbyggande. I
            min hemkommun Västerås i Västmanland har vi en enorm bostadsbrist.
            Om ett företag hittar en person med rätt kompetens kan den personen
            kanske inte ta jobbet eftersom det inte finns någonstans att bo.
            Det är en jätteutmaning som alliansregeringen inte lyckades göra
            något åt med sina skattesänkningar. Bostadsbyggandet har varit
            nästan obefintligt.
          </note>
          <note>
            Företagen behöver utbildad personal, bostadsbyggande och tåg
            som kommer i tid så att människor kan pendla till sina arbeten.
          </note>
          <note type="speaker">
            Anf. 55 ANN-CHARLOTTE HAMMAR JOHNSSON (M) replik:
          </note>
          <note>
            Herr talman! Helena Lindahl var inne på hur mycket besöksnäringen
            omsätter. Många unga jobbar där. Anna Wallén tog själv upp att
            det är svårt att komma ut på arbetsmarknaden. Det problemet fanns
            långt före alliansregeringen. Vi behöver därför underlätta för
            unga att komma ut på arbetsmarknaden. Varför tror ni att det blir
            lättare om ni höjer arbetsgivaravgifterna för unga?
          </note>
          <note>
            Anna Wallén talade om utbildning. Nu avviker jag kanske från
            ämnet, men jag ska berätta om min hemkommun Bjuv. Via byggnadsnämnden
            valde Socialdemokraterna att stoppa den skola som hade bäst resultat
            från att finnas kvar. På tre veckor fick barnen lämna sin skola
            på grund av ideo ­ logi. Det är tragiskt. Jag saknar ord för att
            beskriva vad jag tycker om det.
          </note>
          <note>
            När saker fallerar måste man göra om och göra rätt. Vänsterpartiet
            var också inne på att förhindra, försvara och stoppa. Man ska
            ta tag i de problem som finns och lösa det där och då i de fall
            där saker och ting missbrukas. Man ska inte lägga ned bra verksamheter
            som leder vidare i samhället. Det är dåligt.
          </note>
          <note>
            Det finns mycket att säga om bostadspolitiken. En sak man kan
            säga är att svaret inte är att ge bidrag till något som blir mycket
            dyrare, utan svaret är att få marknaden att fungera.
          </note>
          <note type="speaker">
            Anf. 56 ANNA WALLÉN (S) replik:
          </note>
          <note>
            Herr talman! Jag vet inte om jag har särskilt stor tilltro till
            Ann-Charlotte Hammar Johnssons lösningar på bostadsbristen. Ni
            har ju misslyckats. Alliansen har absolut inte haft någon lösning
            på hur vi ska få fart på bostadsbyggandet så att människor i Sverige
            har någonstans att bo och unga kan flytta hemifrån. Låt oss pröva
            och se om vi får fart på bostadsbyggandet nu.
          </note>
          <note>
            Jag kan tyvärr inte kommentera det som hände i Ann-Charlotte
            Hammar Johnssons hemkommun.
          </note>
          <note>
            Vi var inne på den sänkta arbetsgivaravgiften för unga. Om det
            hade fått en stor effekt på ungdomsarbetslösheten och alliansregeringen
            hade lyckats få ut arbetslösa ungdomar i arbete hade jag välkomnat
            det. Då hade jag tyckt att det vore idiotiskt att höja arbetsgivaravgiften.
            Men reformen kostade oerhört mycket pengar och gav ingen som helst
            effekt vad gäller att få fler unga i arbete. Det har stimulerat
            stora företag med många anställda men inte lett till nya jobb.
          </note>
          <note>
            Unga som är arbetslösa behöver helt andra reformer och satsningar.
            De måste kunna komplettera sin utbildning. Många arbetslösa ungdomar
            har inte gymnasieutbildning. Det är något vi måste satsa på, för
            det är svårt att få arbete om man inte har gymnasieexamen.
          </note>
          <note type="speaker">
            Anf. 57 HÅKAN SVENNELING (V) replik:
          </note>
          <note>
            Herr talman! Jag reagerade på Anna Walléns tvärsäkra uttalande
            om att TTIP ger fler jobb. TTIP-debatten har rullat ett tag, och
            det har gjorts en hel del studier på hur mycket jobb avtalet ger.
            Nyligen kom en forskningsöversikt där man gick igenom de olika
            beräkningar som har gjorts, och man konstaterade att läget är
            osäkert.
          </note>
          <note>
            Experterna är själva osäkra på vad som gäller. I undersökningen
            frågade man tio experter vad de tror. Sex av experterna sa att
            det är osäkert om TTIP verkligen ger fler jobb – trots att de
            var positiva till avtalet.
          </note>
          <note>
            EU-kommissionen säger att TTIP borde ge 0,5 procents tillväxt
            på tio år. Det betyder 0,05 procent per år, vilket i princip är
            felräkningspengar när vi talar om så här mycket handel.
          </note>
          <note>
            Min fråga, herr talman, är: Vilka beräkningar utgår Anna Wallén
            från, och vad är det som gör att hon så tvärsäkert kan säga att
            TTIP ger fler jobb? Jag kan inte säga det, varken att det ger
            fler jobb eller att det ger färre jobb. Jag tror att det kommer
            att förändra vårt samhälle i grunden, men jag tror inte att det
            tvärsäkert kommer att ge fler jobb.
          </note>
          <note>
            Man skulle kunna jämföra med något annat, till exempel problemen
            med arbetsmiljöolyckor. Jag vet att vi har en stor samsyn om att
            vi behöver göra något åt dem. Om man skulle stoppa alla arbetsmiljöolyckor
            som finns i EU i dag skulle vår tillväxt öka med 5 procent. Det
            betyder att det ger tio gånger större effekt att lösa arbetsmiljöproblemen
            än att ha ett handelsavtal med USA. Är det inte viktigare att
            lösa den frågan?
          </note>
          <note>
            Anna Wallén nämnde också de icke-tariffära handelshindren, som
            är skyddslagstiftning för människor och miljö. Frågan är: Varför
            ska vi ta bort bra skyddslagstiftning för att den ses som ett
            handelshinder?
          </note>
          <note type="speaker">
            Anf. 58 ANNA WALLÉN (S) replik:
          </note>
          <note>
            Herr talman! Jag tackar Håkan Svenneling för frågorna.
          </note>
          <note>
            Det är kul att vi återgår lite till handelsdebatten, som jag
            tycker känns spännande. Det är mycket som händer i Sverige och
            i EU. Vi har en levande debatt om det framtida frihandelsavtalet
            mellan EU och USA, vilket jag tycker är roligt.
          </note>
          <note>
            Det finns flera expertutlåtanden om hur ett frihandelsavtal med
            USA skulle kunna påverka sysselsättningen och tillväxten i Sverige
            och EU. Som Håkan Svenneling sa finns det många olika beräkningar.
            Jag fick tipset av näringsministern att inte använda siffror och
            säga att tillväxten ökar, så jag får väl be om ursäkt för det
            nybörjarmisstaget.
          </note>
          <note>
            Jag tror ändå att ett så stort handelsavtal kommer att leda till
            positiva effekter för svensk ekonomi. Det är jag helt övertygad
            om. Historiskt ser man att när Sverige har träffat olika typer
            av frihandelsavtal har det lett till ett ökat utbyte. Om vi kan
            få fart på framför allt vår exportstrategi och våra exportsatsningar
            riktade till små och medelstora företag finns det absolut potential.
          </note>
          <note>
            Men som jag tog upp i mitt anförande och som även Håkan Svenneling
            från Vänsterpartiet tog upp finns det enorma utmaningar. Därför
            är det viktigt att vi nu har denna levande debatt i Sverige.
          </note>
          <note>
            Det är inte Sveriges regering som förhandlar med USA, utan det
            är EU som har det uppdraget, men det är viktigt att Sveriges regering
            finns med och trycker på i de frågor som är viktiga för oss. Det
            gäller skydd för löntagares intressen, miljön, djurs hälsa och
            så vidare.
          </note>
          <note>
            Jag skulle vilja fråga Håkan Svenneling något. Vi har ett enigt
            förhandlingsmandat som riksdagen beslutade om i maj 2013. Jag
            undrar om Vänsterpartiet har frångått det och har en annan uppfattning
            när det gäller TTIP. Vill man få till ett frihandelsavtal och
            vara med och påverka, eller vill man sitta vid sidan av och säga
            stopp?
          </note>
          <note type="speaker">
            Anf. 59 HÅKAN SVENNELING (V) replik:
          </note>
          <note>
            Herr talman! Om man tittar på och jämför med andra frihandelsavtal
            är Naftaavtalet många gånger en bra jämförelsemekanism. Där säger
            förespråkarna att det har gett 1 miljon jobb på de 20 år det har
            funnits, och de som är negativa säger att det har gett ungefär
            683 000 färre jobb.
          </note>
          <note>
            Kongressens utredningstjänst valde att titta på vad Naftaavtalet
            mellan USA, Mexiko och Kanada har gett. Deras slutsats var att
            det haft liten påverkan på amerikansk ekonomi. Då är frågan om
            man verkligen ska ta till de stora orden om alla dessa handelsavtal
            eller om man ska fokusera på andra delar.
          </note>
          <note>
            Det visar sig många gånger att vissa vinner på avtalen medan
            andra förlorar. Jag är orolig för att TTIP-avtalet kommer att
            ha förlorare och att de förlorarna är människorna och miljön.
          </note>
          <note>
            Oavsett om regeringen har ambitionen att skydda arbetstagares
            rättigheter finns det flera domar om avtal som liknar TTIP-avtalet
            och där man på olika sätt har inskränkt arbetstagares rättigheter.
            Därför tycker jag att det är viktigare att fokusera på de enkla
            handelshindren och på att lösa frågan om de tullar som finns kvar
            mellan EU och USA i stället för att ge storföretagen denna makt.
            Jag är orolig för att demokratin urholkas.
          </note>
          <note>
            Anna Wallén återknöt till den exportstrategi som vi ska debattera
            här i kammaren i höst. Det ska bli intressant att ta den diskussionen.
          </note>
          <note>
            Jag är orolig för att regeringen konsekvent har prioriterat oljeberoende
            diktaturer. Man har skrivit att man vill öka exporten till Saudiarabien,
            Thailand, Egypten och Förenade Arabemiraten. För mig är detta
            länder som står inför ett kraftigt oljeberoende, som har en försvagad
            ekonomi på grund av oljekrisen och som har en dålig demokrati.
          </note>
          <note>
            Jag förvånas över att regeringen gång på gång prioriterar diktaturer
            framför framväxande demokratier och prioriterar att flytta makt
            från människor till storföretag.
          </note>
          <note type="speaker">
            Anf. 60 ANNA WALLÉN (S) replik:
          </note>
          <note>
            Herr talman! Jag skulle fortfarande vilja veta var Vänsterpartiet
            egentligen står när det gäller TTIP-förhandlingarna. Man läser
            lite olika saker i debatten, och ibland får man bilden att Vänsterpartiet
            absolut inte vill ha ett frihandelsavtal mellan EU och USA.
          </note>
          <note>
            Jag skulle välkomna om Vänsterpartiet i stället fanns med och
            påverkade under den resa vi nu gör. Jag tycker att Vänsterpartiet
            har många kloka ingångar som skulle kunna bidra till förhandlingsarbetet,
            så jag hoppas att ni kommer att vara med där.
          </note>
          <note>
            När det gäller tvistlösningsmekanismen, som Håkan Svenneling
            var inne på, tror jag att vi kan göra mycket för att modernisera
            den så att inte beslut som fattats demokratiskt i Sverige undergrävs.
            Det är oerhört viktigt för oss. Jag tror att det går att kombinera
            ett modernt handelsavtal som är omfattande och långtgående med
            respekt för de beslut som vi fattar här i Sverige och i EU när
            det gäller miljö, löntagares intressen och så vidare.
          </note>
          <note>
            Vi hade en interpellationsdebatt i fredags där Håkan Svennelings
            partikamrat Hans Linde var med och där vi diskuterade internationell
            handel och svensk export kopplat till mänskliga rättigheter. Det
            kommer att bli ett viktigt arbete i exportstrategin.
          </note>
          <note>
            Regeringens ingång är att handel bygger broar och att vi ska
            ha ett utbyte med länder som inte är demokratier. Det tycker vi
            är oerhört viktigt. Samtidigt ska vi ta ett stort ansvar för mänskliga
            rättigheter. Vi tycker att det är viktigt att ha handel med länder
            som inte är demokratier för att kunna vara med och påverka och
            sprida den svenska modellen.
          </note>
          <note type="speaker">
            Anf. 61 ANNIKA LILLEMETS (MP):
          </note>
          <note>
            Herr talman! Handel har varit viktigt i alla tider. Regeringen
            vill att Sverige ska främja en fri och rättvis världshandel. Det
            är ett bra mål.
          </note>
          <note>
            Jag vill här och nu passa på att höja blicken över dagspolitiken
            en stund och diskutera vad begreppen ” fri ” och ” rättvis ” kan
            innebära.
          </note>
          <note>
            Frihandel är för många ett oreflekterat positivt laddat begrepp
            – visst är det bra med fri handel. Men för vem är den fri? Den
            enes frihet kan leda till den andres ofrihet. Frihandel urartar
            lätt till att ett litet antal megakoncerner kontrollerar handeln
            i en viss bransch, och då har det ju inte längre något med fri
            handel att göra.
          </note>
          <note>
            Hur ser vi till att handeln blir rättvis? Alla aktörer har inte
            samma möjligheter. Den globala marknaden är något helt annat än
            de lokala marknaderna, och självklart går det inte att jämföra
            transnationella jättekoncerner och små lokala företag, varken
            när det gäller förmåga att konkurrera på olika marknader eller
            förmåga att hävda sina intressen i politiken.
          </note>
          <note>
            Närings- och handelspolitik får inte inriktas på att ensidigt
            tillgodose de företags och branschers intressen som har resurser
            att göra sig hörda. Medborgarnas – människornas – intressen måste
            vara högsta prioritet. Det gäller både dem som bor i Sverige och
            dem som bor i andra länder.
          </note>
          <note>
            Jag vill påminna om att vi här har ett ansvar för politiken för
            global utveckling, PGU, som en enig riksdag beslutade om 2003.
            Dess övergripande mål , som gäller alla politikområden , är att
            bidra till en rättvis och hållbar global utveckling, och de politiska
            beslut som fattas i Sverige ska ta hänsyn till effekter på fattiga
            länder och människor. Hur handel bedrivs är en nyckelfråga för
            att detta ska bli mer än vackra ord.
          </note>
          <note>
            Handel handlar om så mycket mer än att köpa och sälja varor och
            tjänster. Den handlar i högsta grad om maktförhållanden. Olika
            slags handel får olika konsekvenser. Vem tjänar på handeln? Vem
            förlorar? Vilka konsekvenser får handeln och dess regelverk för
            hälsa, miljö och demokrati? Vilket slags handel bör vi främja,
            och finns det handel vi bör stävja? Dessa frågor måste vi ställa
            oss kontinuerligt när vi utformar handelspolitiken.
          </note>
          <note>
            Vad gäller TTIP och andra handelsavtal är det viktigt att vi
            slår fast i betänkandet att Sverige ska stå upp för miljön, löntagarnas
            intressen och människors hälsa och att handelsavtal ska respektera
            demokratiskt fattade beslut. Marknaden och demokratin har olika
            styrprinciper – en dollar, en röst eller en person, en röst. Dessa
            får inte blandas samman. Demokrati får aldrig ses som ett handelshinder.
          </note>
          <note>
            Vidare är det avgörande att möjligheten att genom demokratiska
            beslut stärka skyddet för miljön, löntagarnas intressen samt människors
            och djurs hälsa inte försämras i jakten på ökad tillväxt och sysselsättning
            när handelsavtal förhandlas och upprättas. Det är väldigt bra
            att detta klargörs i betänkandet.
          </note>
          <note>
            Herr talman! Det är också bra att statens arbete med kapitalflykt
            pågår på flera olika sätt – genom Exportkreditnämnden, Swedfund
            och så vidare. Det gäller att följa detta väldigt noga och vid
            behov skärpa åtgärderna framöver.
          </note>
          <note>
            Export av många slags produkter och tjänster är självklart bra
            att främja, och det är bra att staten stöder små och medelstora
            företag i detta. Här vill jag passa på att nämna de kommunala
            energibolagen, som i dag hämmas av otidsenlig lagstiftning som
            hindrar dem från att exportera viktig miljöteknik de har utvecklat.
            Dessa medborgarägda företag får inte verka på samma villkor som
            aktieägarföretag, och detta menar jag behöver rättas till.
          </note>
          <note>
            Ungefär hälften av det globala handelsutbytet utgörs av handel
            med likvärdiga produkter. Låt mig ge ett banalt exempel: Sverige
            och USA exporterar kakor till varandra. Den kände miljöekonomen
            Herman Daly har påpekat att det vore förnuftigare att byta recept
            med varandra i stället för att exportera kakor mellan kontinenter.
            Kakhandeln ger upphov till tillväxt – ja, men det är en oekonomisk
            tillväxt när kostnaderna för onödig energiförbrukning och miljöskador
            orsakade av transporterna räknas med.
          </note>
          <note>
            Frihandelssystemet av i dag klarar inte av att i sin prisbildning
            integrera sådant som miljöbelastning från ökande transporter eller
            hälsoproblem orsakad av dålig arbetsmiljö. Produktionen flyttas
            dit miljökraven är lägst och arbetsvillkoren sämst. Den komparativa
            fördelen orsakar miljöförstöring, försämrad folkhälsa och social
            utslagning. Detta är en livsviktig aspekt på handel och ekonomisk
            tillväxt som inte får glömmas bort och som måste hanteras. All
            handel är inte av godo.
          </note>
          <note>
            Herr talman! I betänkandet berörs också tvistlösningsmekanismer
            i olika bi- och multilaterala handelsavtal. Låt mig åter höja
            blicken lite över dagspolitiken. Vad gäller tvistlösningsmekanismer
            behöver vi för att kunna ta ställning till dem veta vad de skulle
            tillföra i avtal mellan länder med fungerande rättssystem och
            fungerande marknader för försäkringar mot illegal expropriering
            och liknande. Vilket mervärde ger tvistlösningsmekanismer medborgarna
            i respektive länder? Vilket mervärde får företagen – de stora
            och de små, lokala?
          </note>
          <note>
            Tvistlösningsmekanismer i handelsavtal brukar ge företag rätt
            att stäm ­ ma stater medan motsvarande rätt för stater eller civilsamhällen
            att stämma företag inte ges. Denna obalans blir tydlig i betänkandets
            resonemang om företagens ansvar för mänskliga rättigheter. Där
            gäller frivillighet. Det finns bra riktlinjer för företags sociala
            ansvar, framtagna av bland andra OECD och FN. Det är viktigt och
            bra att staten stöder företagens arbete för hållbarhet och mänskliga
            rättigheter, och jag är övertygad om att de allra flesta företag
            verkligen vill göra ett bra arbete på det här området.
          </note>
          <note>
            Trots att många företag gör ett gott arbete på området får vi
            dock gång på gång rapporter från organisationer som Swedwatch
            om missförhållanden hos svenska företag och deras underleverantörer
            i verksamheten utomlands. Jag vill därför än en gång lyfta blicken
            lite bortom dagspolitiken och framföra att det är viktigt att
            gå vidare med frågan om företags ansvar och rent av undersöka
            möjligheterna att införa skarpare verktyg för att säkerställa
            att företag inte medverkar till brott mot mänskliga rättigheter
            utomlands.
          </note>
          <note>
            Det finns en lag i USA, faktiskt från 1789, som heter Alien Tort
            Claims Act. Den ger rätten att stämma företag och gör det möjligt
            att vid amerikansk domstol lagföra amerikanska företag för brott
            mot mänskliga rättigheter begångna utanför USA. Då beaktar man
            även vad deras underleverantörer gjort. Med hjälp av denna lag
            har 18 burmesiska bybor fått sin sak prövad av en domstol i Kalifornien.
            De anklagade det kaliforniska oljebolaget Unocal för att ha utnyttjat
            dem som tvångsarbetare vid anläggandet av en pipeline, vilket
            var ett projekt det amerikanska bolaget utförde på uppdrag av
            militärregimen i Burma. Även kinesiska demonstranter vars identiteter
            lämnats ut av Yahoo vände sig till amerikansk domstol.
          </note>
          <note>
            Både Unocal och Yahoo valde förlikning och ekonomisk gottgörelse
            i stället för att fullfölja rättsprocesserna. Lagen hade alltså
            effekt i praktiken. Företag måste liksom stater och enskilda ha
            både rättigheter och skyldigheter, och det måste finnas effektiva
            system för att skydda rättigheter, se till att skyldigheter respekteras
            och se till att nationella och internationella lagar inte bryts.
          </note>
          <note>
            Med allt detta sagt yrkar jag bifall till förslaget i betänkandet
            och avslag på reservationerna.
          </note>
          <note>
            (Applåder)
          </note>
          <note type="speaker">
            Anf. 62 ANN-CHARLOTTE HAMMAR JOHNSSON (M) replik:
          </note>
          <note>
            Herr talman! Det var intressant att Annika Lillemets kom in på
            det här med komparativa fördelar, för jag hade på mitt papper
            skrivit frihandel, Adam Smith och Ricardo.
          </note>
          <note>
            Kakfabriker nämndes. De ska stängas, och man ska byta recept.
            Jag undrar hur det skapar mer tillväxt. För mig ser frågan annorlunda
            ut, om vi nu ska utgå från kakorna. Det betyder att man arbetar
            fram nya lösningar för drivmedel, transporter, teknikutveckling
            och sådant ni själva var inne på, för att lösa problem man ser
            och samtidigt kunna behålla jobb och ge folk det de efterfrågar.
            Uppenbarligen finns det nämligen en efterfrågan på de här kakorna.
          </note>
          <note>
            Frågan är alltså: Ska man använda TTIP till att skapa möjligheter,
            eller ska man förbjuda, stoppa och avveckla?
          </note>
          <note type="speaker">
            Anf. 63 ANNIKA LILLEMETS (MP) replik:
          </note>
          <note>
            Herr talman! Jag tycker att det är roligt att vi får en debatt
            om de här viktiga frågorna.
          </note>
          <note>
            Det Herman Daly vill belysa är att det om man skapar tillväxt
            genom att skicka kakor mellan kontinenterna också blir oönskade
            effekter. Det blir miljöförstöring, onödiga transporter, energiåtgång
            och klimatpåverkan, och det räknas inte in i priset. Då kan det
            faktiskt bli en oekonomisk tillväxt om man ser det ur ett samhällsperspektiv.
            Alternativet kan naturligtvis vara att man bakar kakor enligt
            amerikanska recept i Sverige och enligt svenska recept i USA.
            Därmed får man fortfarande jobb men slipper transporterna. Transporter
            har ju inte ett egenvärde i sig. Så kan man också se det, och
            det är det Herman Daly vill belysa.
          </note>
          <note>
            Det här är stort och komplext. Visst ska vi ha export, men man
            får tänka sig lite för också.
          </note>
          <note type="speaker">
            Anf. 64 ANN-CHARLOTTE HAMMAR JOHNSSON (M) replik:
          </note>
          <note>
            Herr talman! Onödiga effekter, transporter och egenvärde – nej,
            jag vill säga tvärtom. Med den politik Miljöpartiet för förstår
            jag att man vill höja kilometerskatterna och höja skatterna på
            transporter över huvud taget. På något vis tror jag inte att timret
            flyger ut ur Sverige av sig självt, utan man måste ha transporter.
            Jag vill alltså inte riktigt kalla det ett egenvärde, utan det
            är en viktig del av och komponent i det svenska företagandet.
          </note>
          <note>
            Jag nämnde i mitt anförande den lilla företagaren och hur det
            här börjar, alltså att det växer från den lilla människan som
            startar, driver och utvecklar någonting. Jag skulle vilja höra
            Annika Lillemets svar när det gäller en näringspolitiksskatt på
            27,3 miljarder från regeringen och 630 miljoner på näringspolitiken.
            Det är högre skatt, och företagen ges krångligare och svårare
            regelverk. Välfärdssatsningar motarbetas.
          </note>
          <note>
            Annika Lillemets nämnde att man vill exportera teknik, och med
            tanke på hur man resonerar undrar jag hur man ser på det här med
            välfärdsteknik och välfärdsidéer som kan komma människor till
            del. Det kan ge bättre lösningar inom det medicinska området,
            inom omsorg och så vidare. Där finns det andra länder som är intresserade,
            och nu stoppar man möjligheten till valfrihet.
          </note>
          <note type="speaker">
            Anf. 65 ANNIKA LILLEMETS (MP) replik:
          </note>
          <note>
            Herr talman! Jag har samma erfarenhet som Anna Wallén av vad
            företagarna önskar sig. Man behöver kompetent personal att anställa
            för att kunna utvecklas. Man behöver infrastruktur – tåg som fungerar
            och kollektivtrafik. Man behöver bostäder. För att detta ska fungera
            behöver vi ha en rimlig beskattning. Man behöver också ha en rehabilitering
            och en sjukvård som fungerar och så vidare. Man behöver och efterfrågar
            kort och gott en fungerande välfärd. Där svarar jag alltså precis
            som Anna gjorde.
          </note>
          <note>
            Det var många frågor på en gång, men det fanns en fråga om transporter.
            Det är skillnad mellan nödvändiga transporter och onödigt åkande
            och resande. Det är också en viktig princip för oss att förorenaren
            betalar. Ställer man till en klimatskada ska man betala för sig,
            och det är ett marknadsekonomiskt tänkande jag utgår ifrån att
            Moderaterna delar. Till skillnad från andra saker är till exempel
            flyget, särskilt det internationella, skattebefriat eller skattesubventionerat
            på många områden.
          </note>
          <note>
            Jag, i min tur, undrar hur Moderaterna tänker där? Vem ska betala
            för klimatpåverkan? Och hur ska vi få ned den? Vi måste minska
            behovet av transporter genom smart samhällsplanering, och vi måste
            få över godstransporterna från klimatskadliga transportslag till
            järnväg och sjöfart i mycket högre grad än nu.
          </note>
          <note>
            Hur ser ni på det? Hur vill ni lösa det, om ni inte vill ha kilometerskatt?
          </note>
          <note type="speaker">
            Anf. 66 HELENA LINDAHL (C) replik:
          </note>
          <note>
            Herr ålderspresident! Vi vet att besöksnäringen växer så att
            det knakar i Sverige, och det är jätteroligt. Hela 173 000 personer
            är sysselsatta inom den näringen i dag. Och jag tror att det kommer
            att kunna bli många fler.
          </note>
          <note>
            Som jag tog upp i mitt anförande tidigare kan man på turistnäringens
            hemsida se att den globala turismen beräknas växa med 66 procent
            fram till 2030. Det vore roligt om vi i Sverige kan ta någon eller
            ett par procent av den andelen. Det skulle göra mycket för jobben
            i Sverige.
          </note>
          <note>
            Det är många unga och många nysvenskar som får sina första jobb
            inom den här branschen. Därför är det konstigt att Miljöpartiet
            vill vara med och höja kostnaderna för att anställa unga. Många
            av dem får kanske inte chansen då. Om man står och väger mellan
            att välja någon med erfarenhet eller någon som inte har erfarenhet
            och det kostar ungefär lika mycket att anställa dem väljer man
            oftast den som har erfarenhet.
          </note>
          <note>
            Svenskt Näringsliv gjorde en undersökning inom besöksnäringen
            för några veckor sedan. Och av de tillfrågade småföretagarna sa
            15 procent att höjda arbetsgivaravgifter för unga skulle leda
            till att ungdomar får gå från sina jobb. Det är väldigt tråkigt.
          </note>
          <note>
            Min fråga till Annika Lillemets och Miljöpartiet blir då: När
            Miljöpartiet var med och fattade beslutet tog ni då det här beslutets
            konsekvenser för unga människor i beaktande?
          </note>
          <note type="speaker">
            Anf. 67 ANNIKA LILLEMETS (MP) replik:
          </note>
          <note>
            Herr ålderspresident! Tack för frågan, Helena Lindahl!
          </note>
          <note>
            Jag delar naturligtvis uppfattningen att besöksnäringen är viktig,
            inte minst för att den är arbetsintensiv; det går inte att rationalisera
            bort jobb på samma sätt där som inom till exempel tillverkningsindustrin.
            De trenderna blir också allt tydligare.
          </note>
          <note>
            Jag vill visa på en annan aspekt. Det gäller också att vara rädd
            om de attraktiva miljöer som turisterna faktiskt vill besöka,
            till exempel på norra Gotland. Det gäller att se till att det
            finns förutsättningar för en levande och blomstrande turistnäring.
            Vi måste vara uppmärksamma på och verkligen värdera även jobbaspekten
            när vi väger olika intressen mot varandra.
          </note>
          <note>
            Det här handlar också om jobb som kan finnas på lång sikt. Näringarna
            kan blomstra om vi skapar förutsättningar för att vara rädda om
            de natur- och kulturvärden som vi har.
          </note>
          <note>
            När det gäller arbetsgivaravgiften har den inte visat sig vara
            särskilt effektiv. Vi är mer inne på utbildning och annat, precis
            som Anna Wallén redogjorde för tidigare. Jag har inte något att
            tillägga där egentligen.
          </note>
          <note type="speaker">
            Anf. 68 HELENA LINDAHL (C) replik:
          </note>
          <note>
            Herr ålderspresident! Tack för svaret, Annika Lillemets!
          </note>
          <note>
            Besöksnäringen ger också landsbygden stora möjligheter. Jag bor
            i Västerbotten, och om det är något som vi har gott om så är det
            plats. När jag går ut på gräsmattan är det inte många som ser
            mig, och så är det överallt. Vi välkomnar alltså fler turister
            till norra Sverige. Och jag kan tycka att landsbygden förtjänar
            de här arbetstillfällena. Landsbygden är inte bara ett museum
            dit stressade storstadsbor kan åka någon gång om sänder bara för
            att det är trevligt.
          </note>
          <note>
            Det är jättebra att Miljöpartiet, tillsammans med Socialdemokraterna,
            ger ett ökat anslag, närmare 30 miljoner, till Visit Sweden för
            att fler utländska besökare ska kunna komma till Sverige. Det
            behövs mer, men det är liksom gott .
          </note>
          <note>
            Jag blir dock förtvivlad över att ni höjer kostnaderna för branschen
            som har så små marginaler som det är. Det är klart att det påverkar
            en småföretagare om till exempel kostnaderna för en ung anställd
            höjs med ca 40 000 per år. Det är jättemycket pengar. Hur tänker
            ni när ni höjer kostnaderna för att anställa unga? Den här branschen
            kommer inte att må bra av det. Det säger de dessutom själva.
          </note>
          <note>
            Ni kompenserar i stället med någonting som heter traineejobb,
            inom vissa branscher såsom vård, fritidsverksamhet och så vidare.
            Men det är inga riktiga jobb. Det är tillfälliga jobb. Varför
            vill ni hellre ge pengar till tillfälliga jobb än att ge ungdomar
            möjlighet att få in en fot på ett riktigt arbete?
          </note>
          <note type="speaker">
            Anf. 69 ANNIKA LILLEMETS (MP) replik:
          </note>
          <note>
            Herr ålderspresident! Att få in en fot i välfärden är inte heller
            dumt. Det kan också leda till en fast anställning. Och behoven
            är enorma; det behövs verkligen många i vården och i omsorgen.
            Det finns självklart många riktiga jobb som behöver göras.
          </note>
          <note>
            Vi vill satsa på utbildning, och vi vill satsa på goda förutsättningar
            för olika näringar. Vi har gjort en helhetsbedömning som vi tycker
            är den i nuläget klokaste.
          </note>
          <note type="speaker">
            Anf. 70 PENILLA GUNTHER (KD):
          </note>
          <note>
            Herr ålderspresident! Jag kan inte låta bli att reagera. För
            nytillkomna besökare i kammaren kan jag meddela att vi egentligen
            har en debatt om Riksrevisionens rapport om exportgarantisystemet.
            Det kan man inte tro. Här har det nämligen handlat om precis allt
            annat inom det politiska fältet.
          </note>
          <note>
            Den som jag tror slog rekordet var den socialdemokratiska ledamoten
            Anna Wallén som inte kunde undanhålla sig från att ta till en
            totalt förfärlig retorik gentemot den före detta alliansregeringen.
            Hon anklagade den för att ha tagit livet av folk.
          </note>
          <note>
            Här i kammaren får man väl ändå någon gång fundera över om vi
            ska hålla på med den typen av retorik eller om vi ska hålla oss
            till ämnena för debatterna. Det kanske är sådant som man lär ut
            på Bommersvik och socialdemokratins andra kursgårdar. Men det
            är inte vad jag som kristdemokrat har lärt mig. Annars skulle
            jag mycket väl kunna gå igång på och säga att fastighetsskatten
            drev folk från hus och hem, att förtidspensioneringar i hundratusentals
            osynliggjorde människor i det här landet och att det bara handlar
            om människor som kollektiv och inte efter behov. Det skulle jag
            kunna gå igång på. Jag lovar. Och det kan vi gärna ta en särskild
            debatt om.
          </note>
          <note>
            Sverige har tack och lov förändrats efter åtta år med alliansregeringen.
            Folk tänker själva. Och det är jag otroligt tacksam för.
          </note>
          <note>
            (Applåder)
          </note>
          <note type="speaker">
            Anf. 71 ANNA WALLÉN (S) replik:
          </note>
          <note>
            Herr ålderspresident! Någon ordning får det vara , Penilla Gunther
            . Jag gick inte ifrån ämnet. Jag höll ett anförande om Riksrevisionens
            granskning. Jag talade om exportstrategin och framtida satsningar
            på svensk export. Det var dina allianskamrater som gick upp och
            började tala mycket bredare om andra politiska frågor som jag
            svarade på.
          </note>
          <note>
            Jag sa inte att alliansregeringen har tagit livet av folk. Jag
            sa att ni försämrade sjukförsäkringen så pass mycket att sjuka
            människor tvingades gå och arbeta trots att de borde vara hemma
            och få ersättning från samhället. Det kan du läsa om i protokollet,
            som kommer ganska snabbt .
          </note>
          <note>
            (Applåder)
          </note>
          <note type="speaker">
            Anf. 72 PENILLA GUNTHER (KD) replik:
          </note>
          <note>
            Herr ålderspresident! Då kan jag påminna Anna Wallén om vad hon
            faktiskt sa. Hon nämnde ensamstående föräldrar som inte har råd
            och arbetslösa som uppenbarligen inte längre har råd att leva.
            Jag uppmanar ledamoten att själv ta del av vad hon har sagt från
            talarstolen i dag. Mina allianskamrater, som du nämnde, har nog
            samma uppfattning som jag har om vad som faktiskt sas.
          </note>
          <note>
            I fullmäktige kan ordföranden ibland slå klubban i bordet och
            säga att talaren inte håller sig till ämnet. Så gör vi inte här,
            men det borde uppenbarligen göras.
          </note>
          <note>
            Det som sas i anförandet var väldigt långt ifrån ämnet om exportgarantisystemet
            och hur det fungerar. Jag vågar nog påstå, Anna Wallén, att du
            själv hade kunnat hålla dig till ämnet, utveckla det och svara
            på frågor utifrån den skrivelse som regeringen har lagt fram i
            anslutning till Riksrevisionens rapport. Men jag hörde dig inte
            säga någonting om stora och små företag och om hur Exportkreditnämnden
            ska använda kreditsystemet för att gynna till exempel småföretag.
            Det tog jag upp i mitt anförande. Varför inte hålla sig till det
            och utveckla det, om nu ledamoten företräder en regering som i
            och för sig inte har samrått med det andra regeringspartiet?
          </note>
          <note>
            Det hade varit intressant att höra hur ni ska lösa problemen
            när små företag inte får del av exportkreditgarantierna.
          </note>
          <note type="speaker">
            Anf. 73 ANNA WALLÉN (S) replik:
          </note>
          <note>
            Herr ålderspresident! Som svar på Penilla Gunther s fråga angående
            hur vi ska få Exportkreditnämnden att jobba mer med små och medelstora
            företag vill jag påpeka att Exportkreditnämnden var hos näringsutskottet
            och berättade hur man försöker att satsa mer på att jobba med
            små och medelstora företag. Regeringen har också ändrat i regleringsbrevet
            till Exportkreditnämnden för 2015 för att denna fråga ska vara
            mycket mer prioriterad. Så vi har gjort precis det som Riksrevisionen
            rekommenderade oss att göra.
          </note>
          <note>
            I mitt anförande höll jag mig till ämnet, men sedan fick jag
            frågor om varför vi höjer skatten så mycket på företagande och
            satsar förhållandevis lite på exportfrågor. Då förklarade jag
            för dina allianskamrater att problemet för svenska företag är
            att de inte hittar kompetent personal för att de ska kunna anställa
            och växa. Det byggs för lite bostäder, så personen som de vill
            anställa kan inte flytta till den kommunen. Det är bristfälliga
            satsningar på infrastruktur så att människor inte kan ta sig till
            arbetet.
          </note>
          <note>
            Då förklarade jag hur vi vill finansiera detta. Alliansregeringen
            skar ned på antalet utbildningsplatser, samtidigt som det finns
            en stor efterfrågan på kompetent arbetskraft. Svaret som alliansregeringen
            har haft på de stora samhällsutmaningarna har varit att sänka
            skatten. Det har inte fungerat, säger jag och regeringen. Vi måste
            göra annorlunda. Då gick jag in på hur ni har försämrat trygghetssystemen
            genom att sänka skatterna för dem som har höga inkomster för att
            försämra sjukförsäkringen och a-kassan. Det var så jag kom in
            på det ämnet.
          </note>
          <note>
            Jag som riksdagsledamot måste kunna svara på de frågor som jag
            får. Det tycker jag är artigt, och det förväntar jag mig att andra
            ledamöter ska göra.
          </note>
          <note>
            För att avsluta replikskiftet lite trevligt vill jag passa på
            att tacka dig, Göran Hägglund, för din tid här. Jag vet att du
            snart lämnar riksdagen, och vi kommer att sakna dig och ditt trevliga
            humör.
          </note>
          <note>
            (Applåder)
          </note>
          <note>
            (ÅLDERSPRESIDENTEN: … som har smittat av sig på hela debatten
            här.)
          </note>
          <note type="speaker">
            Anf. 74 PENILLA GUNTHER (KD) replik:
          </note>
          <note>
            Herr ålderspresident! Vilken tur att vi har en kristdemokrat
            här som har ett gott humör! Det passar ju bra vid det här tillfället.
          </note>
          <note>
            Anna Wallén tycker uppenbarligen att höjda skatter är bättre
            än sänkta skatter. Minskad konsumtion är bättre än ökad konsumtion
            för att man ska få fart på näringslivet – både små och stora företag
            – och de olika branscher som finns i det här landet.
          </note>
          <note>
            Du talade flera gånger om Västmanland , Anna Wallén, som det
            största och bästa länet i det här landet när det gäller exportföretag.
            Ja, men jobba för dem då! Se till att åkerinäringen får bättre
            villkor! Försämra inte för dem! Höj inte skatterna för folk i
            allmänhet genom att minska möjligheterna för företagen att anställa
            människor! Det är ju helt galet.
          </note>
          <note>
            Är det verkligen så att både socialdemokrater och miljöpartister
            tror att höjda skatter på arbete ska ge fler arbeten? Det måste
            ju vara en helt ologisk kullerbytta som inte heller går att förklara
            utomlands, om nu någon skulle våga sig utanför landets gränser
            och försöka att göra det.
          </note>
          <note>
            Jag ser inte någon möjlighet för att vi kommer att få en bättre
            arbetsmarknad, ett starkare företagande och därmed också en starkare
            export. Men jag hoppas det, både för Anna Walléns skull och för
            oss alla andra som inte bor i landets bästa exportföretagarlän
            Västmanland. Jag hoppas det också för mitt län, Västra Götaland.
          </note>
          <note>
            Jag vill än gång säga i den här debatten att jag hoppas på en
            bättre exportgaranti helt enkelt för alla företag.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 18.)
          </note>
          <note>
            § 12 Redovisning av naturgaslagring i rörledning
          </note>
          <note>
            Näringsutskottets betänkande 2014/15:NU15
          </note>
          <note>
            Redovisning av naturgaslagring i rörledning (prop. 2014/15:53)
          </note>
          <note>
            föredrogs.
          </note>
          <note>
            Ålderspresidenten konstaterade att ingen talare var anmäld.
          </note>
          <note>
            (Beslut fattades under § 18.)
          </note>
          <note>
            § 13 Offentlighet, sekretess och integritet
          </note>
          <note>
            Konstitutionsutskottets betänkande 2014/15:KU15
          </note>
          <note>
            Offentlighet, sekretess och integritet
          </note>
          <note>
            föredrogs.
          </note>
          <note type="speaker">
            Anf. 75 MARIA ABRAHAMSSON (M):
          </note>
          <note>
            Herr ålderspresident! Nu ska vi debattera KU15 som är ett motionsbetänkande
            om viktiga frågor rörande offentlighet, sekretess och integritet.
            Alliansen har två gemensamma reservationer, nr 3 och nr 5. Vi
            står naturligtvis bakom båda, men för tids vinnande yrkar jag
            bifall bara till reservation 3. Jag återkommer till innehållet
            i våra reservationer lite längre fram.
          </note>
          <note>
            I det här betänkandet föreslår konstitutionsutskottet enhälligt
            ett tillkännagivande om behovet av ett stärkt straffrättsligt
            skydd mot spridning av integritetskänsligt material utanför det
            så kallade grundlagsskyddade området, det vill säga inte minst
            den spridning av hat och hot och kränkningar som numera är den
            bistra vardagen på nätet.
          </note>
          <note>
            Alliansregeringen tillsatte 2014 en utredning på det här området,
            och utskottet framhåller nu att det är viktigt att det arbetet
            fullföljs med inriktning mot ett starkare straffrättsligt skydd
            utanför det grundlagsskyddade området. För att göra det extra
            tydligt talar vi alltså om ofredande, olaga hot och andra kränkningar
            som framförs via sms, mejl, på Facebook, Twitter och bloggar.
          </note>
          <note>
            Redan i dag är det som regel olagligt att utsätta sina medmänniskor
            för dessa for mer av integritetskränkningar. Men straffen har
            visat sig inte räcka till , utan de kan behöva skärpas. Lagstiftningen
            har visat sig behöva anpassas till den moderna tekniken.
          </note>
          <note>
            Det är alltså mot den bakgrunden som KU:s enhälliga tillkännagivande
            ska ses, och tillkännagivandet innebär också bifall till ett gemensamt
            alliansyrkande i en motion med Beatrice Ask som första namn.
          </note>
          <note>
            Sedan behandlas i betänkandet en rad andra yrkanden som utskottet
            avstyrker, och jag tänker inte uppehålla mig mer vid dem.
          </note>
          <note>
            Däremot – som jag redan har varit inne på – har allianspartierna
            två gemensamma reservationer.
          </note>
          <note>
            Den ena, reservation 3, som vi alltså yrkar bifall till, gäller
            sekretessbrytande bestämmelser vid vanvård av djur. Här vill vi
            från Alliansens sida ha ett tillkännagivande om att ett utredningsförslag
            från 2011 ska genomföras i den del som avser att hälso- och sjukvårdspersonal
            och även socialtjänsten, utan hinder av sekretess, ska få lämna
            uppgifter om djurplågeri och andra djurskyddsproblem till berörda
            kontrollmyndigheter.
          </note>
          <note>
            Vad betyder det? Jo, att man ska kunna lämna information framför
            allt till djurskyddsinspektörerna. Det är det som åsyftas. Motivet
            är bland an ­ nat att det i sådana fall där djurplågeri förekommer
            ofta ligger en våldsrela ­ terad familjeproblematik i bakgrunden.
            För att tala klarspråk: I en relation där det förekommer våld
            mot husdjur är det inte helt ovanligt att samme man som plågar
            djuret slår sin partner. Då kan djurplågeriet bidra till att den
            misshandlade partnern, kvinnan, av omsorg om djuret inte vågar
            lämna den våldsamme mannen.
          </note>
          <note>
            Utskottsmajoriteten avstyrker motionsyrkandet av Folkpartiets
            Birgitta Ohlsson med hänvisning till att beredningen av det tre
            och ett halvt år gam ­ la utredningsförslaget fortfarande pågår.
            Tre och ett halvt år är en alltför lång väntetid menar Alliansen,
            och här yrkar vi alltså bifall till motionen och vår reservation.
          </note>
          <note>
            Den andra alliansreservationen, reservation 5, avser en motion
            från Kristdemokraterna om starkare tystnadsplikt för tolkar. Här
            menar vi från Alliansen att det är en brist i lagstiftningen att
            bara auktoriserade tolkar har tystnadsplikt. Vi anser att det
            behövs en enhetlig reglering som gäller för alla tolkar. Men för
            tids vinnande avstår vi från att yrka bifall till den reservationen.
          </note>
          <note>
            Herr ålderspresident! Till sist vill jag nämna att jag i betänkandet
            också har en egen motion som på senare tid har orsakat en del
            missförstånd i vissa medier. Det är en motion om missbruk av offentlighetsprincipen
            och baseras på ett verkligt fall där en person under en längre
            tid trakasserat en kommuns tjänstemän genom att begära ut i stort
            sett varenda handling som finns i kommunens diarier.
          </note>
          <note>
            Min motion fick stöd av JO i samband med att JO redogjorde för
            sin ämbetsberättelse inför KU tidigare i år. Därefter beslutade
            riksdagen på förslag från KU om ett tillkännagivande till regeringen
            att utreda vad som kan göras för att med bibehållen respekt för
            offentlighetsprincipen möta de utmaningar som kan uppstå vid mycket
            frekventa och omfattande framställningar att få ta del av allmänna
            handlingar. Det är alltså inte som felaktigt har påståtts av och
            i vissa medier att det är min motion som direkt ligger bakom tillkännagivandet
            utan det är JO:s ämbetsberättelse och det som framkom när JO redogjorde
            för den.
          </note>
          <note>
            I dagens betänkande konstaterar därför KU att min motion i allt
            väsentligt redan är tillgodosedd och alltså kan avstyrkas. Jag
            kan bara instämma i det och vill som sagt, herr ålderspresident,
            att rätt ska vara rätt.
          </note>
          <note>
            Innan jag avslutar mitt anförande vill även jag ta tillfället
            i akt och framföra ett tack till dig, Göran Hägglund, för dina
            insatser i riksdagen och för Sverige. Tack så mycket!
          </note>
          <note>
            (Applåder)
          </note>
          <note type="speaker">
            Anf. 76 FREDRIK ERIKSSON (SD):
          </note>
          <note>
            Herr ålderspresident! Det var egentligen tänkt att min utskottskollega
            skulle delta i den här debatten, men har han blivit sjuk och kammaren
            får i stället det relativa nöjet att höra mig läsa innantill från
            hans manus gällande KU:s betänkande nr 15 om offentlighet, sekretess
            och integritet.
          </note>
          <note>
            Herr ålderspresident! Jag vill inledningsvis yrka bifall till
            Sverigedemokraternas reservationer nr 4 och 6.
          </note>
          <note>
            I detta betänkande behandlas två motioner som vi valt att tillstyrka.
            Den första rör behandling av personuppgifter inom Kriminalvården.
            I Sverige är nästan en tredjedel av landets intagna i fängelse
            utländska medborgare. Det är en mycket hög andel, inte minst med
            tanke på att utländska medborgare utgör ca 7 procent av Sveriges
            befolkning. Det är med andra ord en överrepresentation på mer
            än fyra gånger och gäller alltså om man räknar endast dem som
            ännu inte är svenska medborgare. Om även utlänningar som erhållit
            svenskt medborgarskap räknades in skulle en majoritet av de intagna
            utgöras av utlänningar och invandrare. Till detta kommer personer
            som har en eller båda föräldrarna födda utomlands.
          </note>
          <note>
            I dag är Kriminalvården förbjuden i lag att registrera de intagnas
            ursprungliga nationalitet eller om de har invandrarbakgrund. För
            att förstå trender, mönster och hur samhället utvecklas samt kunna
            vidta åtgärder efter detta är det helt avgörande att information,
            underlag och statistik finns tillgängligt.
          </note>
          <note>
            Herr ålderspresident! Vi står i dag också upp för Sverigedemokraternas
            kommittémotion i de delar som rör konstitutionsutskottet och vårt
            beredningsområde. I det här fallet handlar det om något så självklart
            som att polisen ska få information samtidigt som ambulans och
            brandkår när människor, ofta i mycket stressade situationer, ringer
            till SOS Alarm.
          </note>
          <note>
            När en person ringer till SOS Alarm för att meddela något akut
            följer samtalet en viss ordning. Först ställer operatören en rad
            frågor för att ta reda på vad som hänt. Svaren skrivs ned och
            skickas till räddningstjänst och ambulans, som genast skickas
            till platsen.
          </note>
          <note>
            Därefter kopplar operatören vid SOS Alarm över samtalet till
            länskommunikationscentralen, LKC, hos polisen. Polisen får sedan
            i sin tur ställa en rad frågor till inringaren för att ta reda
            på vad som hänt och anteckna detta i sitt system så att de kan
            skicka dit polispatruller. För en chockad och stressad uppringare
            kan detta ofta te sig väldigt förvirrande.
          </note>
          <note>
            Operatörerna vid länskommunikationscentralen får ofta spendera
            tid med att förklara varför även de måste ställa alla de frågor
            som inringaren nyss besvarat. Detta fördröjande dubbelarbete leder
            till att polisen får information om ärendet senare, vilket leder
            till försenad utryckning.
          </note>
          <note>
            En konsekvens som följer av detta är att polisen oftare måste
            köra riskfyllt snabbt för att hinna till platsen och därmed utsätta
            allmänheten för trafikfara. En annan konsekvens är att polispatrullen
            kanske inte hinner först till platsen, vilket den annars skulle
            göra, under förutsättning att platsen är förhållandevis lyckosamt
            placerad rent geografiskt. Detta är ytterst beklagligt vid exempelvis
            trafikolyckor där även polisen kan rädda liv genom att till exempel
            räta ut nacken på någon för att förhindra kvävning, vilket är
            den vanligaste dödsorsaken vid trafikolyckor.
          </note>
          <note>
            En tredje och självklar konsekvens är att polisen inte hinner
            gripa lika många gärningsmän i anslutning till brottsplatserna
            eftersom gärningsmännen helt enkelt hinner avlägsna sig under
            tiden som polisen fördröjs. Detta kostar sannolikt polisen många
            extra och onödiga utredningstimmar.
          </note>
          <note>
            Herr ålderspresident! Sammanfattningsvis medför dagens ordning
            för inkommande larmsamtal och de försenade delgivningarna till
            polisen större trafikfara, färre räddade liv, färre gripna gärningsmän
            och fler utredningstimmar. Det är därför nödvändigt att sekretessreglerna
            och samtalsordningen mellan SOS Alarm och LKC ändras så att polisen
            kan få uppgifter om akuta ärenden samtidigt som övrig räddningstjänst.
          </note>
          <note>
            Avslutningsvis, herr ålderspresident, vill jag göra ledamöterna
            uppmärksamma på att vi i detta betänkande även har två särskilda
            yttranden. De rör sekretessbrytande bestämmelser vid vanvård av
            djur samt offentlighet i skolor med enskild huvudman. Vi har i
            stort kunnat ställa oss bakom andemeningen i motionärernas uppfattningar,
            men eftersom det pågår ett utredningsarbete anser vi att detta
            inte bör föregripas.
          </note>
          <note type="speaker">
            Anf. 77 PER-INGVAR JOHNSSON (C):
          </note>
          <note>
            Herr ålderspresident! Vid ett besök i riksdagen av en gymnasieklass
            för en dryg månad sedan fick jag frågan : H ur gör jag för att
            stoppa mejl utan avsändare som jag inte vill ha? Vem hjälper mig?
          </note>
          <note>
            Mitt svar var att de som ägnar sig åt hat och hot på nätet ofta
            går över yttrandefrihetens gränser i svensk lagstiftning. Den
            som försöker få andra att ogilla eller hata någon kan och ska
            dömas för förtal. Den som hotar kan dömas för olaga hot. Det är
            polisens uppgift att ta emot anmälningar och utreda dessa brott.
          </note>
          <note>
            Yttrandefriheten är viktig för en välfungerande demokrati. Men
            när den missbrukas och går över i förtal, kränkningar och grova
            provokationer måste man sätta gränser. Jag tycker att det är viktigt
            att debattera yttrandefriheten även från andra utgångspunkter
            än dem som den skånske konstnären Lars Vilks gör det från. Han
            använder yttrandefriheten, ofta påhejad av sverigedemokrater,
            på ett sätt som väcker hat och hot främst mot honom själv.
          </note>
          <note>
            Alexandra Pascalidou, programledare för Ring P1 , uttryckte sin
            oro i Aktuellt för en månad sedan i några allvarliga meningar:
            Jag är ständigt rädd. Man nöter ned min självkänsla. Vi måste
            värna om en anständig samtalston.
          </note>
          <note>
            Sofia Karlsson, som jobbade med ett jämställdhetsprojekt inom
            AIK Fotboll i Stockholm, lämnade för ett tag sedan sitt uppdrag
            efter mordhot från en av klubbens supporterklubbar.
          </note>
          <note>
            Herr ålderspresident! Det har skapats en hatkultur på nätet och
            i samhället. Många unga och kvinnor drabbas av detta hat, som
            ofta också blir till hot. Det påverkar många människors liv och
            livskvalitet. Därför är det viktigt att vi tar en debatt om yttrandefrihetens
            gränser, gränser som många inte förstår eller inte bryr sig om.
          </note>
          <note>
            Alldeles för få brottsanmälningar mot förtal och hot leder till
            fällande domar. För mig känns det viktigt att vi riksdagsledamöter
            skärper lagstift ­ ningen i våra försök att stoppa kränkningar,
            hat och hot. Vi måste genom polisen, åklagare och domstolar tydligare
            visa att samhället inte tillåter att människor förtalas, hatas
            och hotas. Vid en utfrågning som vi i konstitu ­ tionsutskottet
            ordnade här i riksdagen den 12 februari i år om hot mot jour ­
            nalisters och medieredaktioners säkerhet tog jag upp frågan hur
            vi ska kunna stoppa hatkulturen.
          </note>
          <note>
            I vårt betänkande från konstitutionsutskottet framgår att en
            särskild utredare ska göra en bred översyn av det straffrättsliga
            skyddet för enskildas personliga integritet, särskilt när det
            gäller hot och andra kränkningar. I ett tillkännagivande till
            regeringen från justitieutskottet den 12 mars i år, grundat på
            en alliansmotion, framfördes att straffbestämmelserna till skydd
            för den personliga integriteten är ålderdomligt utformade. Modern
            teknik har möjliggjort beteenden som inte förutsågs när lagstiftningen
            om olaga hot och ofredande tillkom. Jag ser ett stort behov av
            en snabb översyn av lagstiftningen och välkomnar naturligtvis
            denna.
          </note>
          <note>
            Herr ålderspresident! Lagstiftningen är viktig. Polisens och
            åklagarnas utredningar måste leda till fler åtal, och fler bör
            fällas för hat och hot i domstolarna. Men det som gör störst nytta
            är nog ändå när vi alla, unga och vuxna, utan att det blir polisärenden,
            tydligt visar att vi inte accepterar hat och hot. Föräldrar, lärare
            och ledare måste alla tydligt ge besked. Hatet, kränkningarna
            och hoten ska bort från nätet och från samtalen mellan människor.
          </note>
          <note type="speaker">
            Anf. 78 MIA SYDOW MÖLLEBY (V):
          </note>
          <note>
            Herr ålderspresident! I det betänkande som vi diskuterar nu har
            Vänsterpartiet en reservation. Jag vill börja med att yrka bifall
            till den, nämligen reservation nr 2. Jag kommer att beröra den
            längre fram, men jag har lite annat att säga också.
          </note>
          <note>
            För att demokratin ska fungera är det väldigt viktigt att vi
            upprätthåller det öppna samhället och offentlighetsprincipen.
            Tyvärr finns det tendenser som gör att det går mot alltmer slutenhet.
            Traditionellt präglas till exempel EU av mer slutenhet, och det
            påverkar förstås också vår lagstiftning om öppenhet och offentlighet.
            Öppenheten inom den offentliga sektorn har även påverkats av att
            allt fler verksamheter har privatiserats och att det meddelarskydd
            som finns för anställda i offentlig sektor då inte gäller. Här
            har en utredning lämnat ett lagförslag som bereds och som snart
            ska ut på lagrådsremiss, vad jag har förstått.
          </note>
          <note>
            Ytterligare en del i öppenheten som ger möjlighet att granska
            myndigheter och beslutsfattare är rätten att ta del av allmänna
            handlingar som inte är sekretessbelagda. I och med teknikutvecklingen
            är det lättare att begära ut allmänna handlingar än det var när
            lagstiftningen kom till. Då var man tvungen att gå till den aktuella
            myndigheten, skicka ett brev, ringa eller på annat sätt vara direkt
            aktiv. Nu kan man skicka e-post. Det är snabbt, lätt, enkelt och
            bekvämt.
          </note>
          <note>
            Det här är på ett sätt väldigt bra, för det gör att var och en
            har mycket större möjligheter att enklare ta del av beslut och
            underlag. Det möjliggör till exempel för människor som inte bor
            i Stockholm att lättare få kontakt med myndigheter utan att vara
            tvungen att skriva formella brev. Detta är en utveckling som är
            positiv för öppenheten. Och det underlättar förstås för medierna
            när de ska göra sina granskningar.
          </note>
          <note>
            Men i några få undantagsfall, som vi har hört Maria Abrahamsson
            prata om här uppe, har det här enkla sättet att begära ut handlingar
            och komma i kontakt med myndigheter ställt till problem. Enskilda
            personer kan i värsta fall mer eller mindre lägga beslag på en
            kommuns medarbetare genom att ständigt begära ut olika handlingar,
            skriva frågor och begära svar och uppgifter om allt möjligt mellan
            himmel och jord. Det är självklart problematiskt för den verksamhet
            det gäller. Samtidigt är det grundläggan ­ de för möjligheten
            att granska att handlingar ska lämnas ut. Men när det blir så
            här blir det problem.
          </note>
          <note>
            Det kan med andra ord uppstå en konflikt mellan offentlighetsprincipen
            och myndigheternas möjligheter att göra sitt arbete i övrigt.
            Det här uppmärksammades i konstitutionsutskottet i samband med
            att justitieombudsmännen lämnade sin senaste årsberättelse. Som
            Maria Abrahamsson redogjorde för gjorde riksdagen ett tillkännagivande
            i samband med att årsberättelsen behandlades. Det står så här:
            ” Riksdagen tillkännager för regeringen som sin mening att den
            ska låta utreda frågan om möjliga åtgärder för att, med bibehållen
            respekt för offentlighetsprincipen, möta de utmaningar som kan
            uppstå vid mycket frekventa och omfattande framställningar att
            få ta del av allmänna handlingar. ”
          </note>
          <note>
            Riksdagen vill alltså inte göra ändringar i själva offentlighetsprincipen,
            men man vill se över möjligheten att utreda möjliga åtgärder för
            att möta utmaningarna. Utskottet avstyrker de motioner som handlar
            om att göra ändringar i offentlighetsprincipen. Jag delar utskottets
            uppfattning om det och ställer mig även bakom övriga ställningstaganden,
            med ett undantag. Det gäller behovet av en nätombudsman.
          </note>
          <note>
            Precis som Per-Ingvar Johnsson föredömligt beskrev förekommer
            det ganska allvarliga övergrepp via nätet. Det pågår i stor utsträckning
            hat, hot och rena övergrepp. Personer som syns offentligt, ofta
            kvinnor, blir väldigt utsatta. Det är också vanligt att flickor
            och unga kvinnor utsätts för kränkningar på nätet av så kallade
            skolkamrater, det vill säga andra elever som ger sig på enskilda.
            Den personliga integriteten kränks till exempel genom att bilder
            läggs ut på nätet.
          </note>
          <note>
            Det pågår nu flera utredningar om hur skyddet för integriteten
            ska stär ­ kas. Men det finns ingen utredning som ser tydligt
            på behovet av en instans som ger stöd till den som drabbas. Utredningarna
            handlar om straffrättsligt skydd för personlig integritet och
            en myndighetsstruktur för tillsynen. Ett integritetsskyddsråd
            diskuteras. Det här är inget som Vänsterpartiet mot ­ sätter sig.
            Vi står bakom det tillkännagivande som finns om att det arbete
            som pågår ska fortsätta.
          </note>
          <note>
            Men vår motion om en nätombudsman handlar om stöd till den person
            som utsätts. Vi menar att en nätombudsman bör ges i uppdrag att
            stödja och hjälpa utsatta personer, till exempel genom att vara
            behjälplig i kontakter med dem som har ansvar för webbsidor för
            att kunna förmå dem att ta bort saker, ta bort kränkande kommentarer,
            bedriva skadeståndsprocesser och så vidare. Det saknas. Det behövs
            sådana åtgärder. Vi ser att det finns brister. Detta står inte
            i motsättning till de övriga utredningarna på området, och det
            står inte i motsättning till övriga förslag i betänkandet. Därför
            yrkar jag alltså bifall till Vänsterpartiets reservation.
          </note>
          <note>
            Tack, herr ålderspresident, och ha det så kul med det du ska
            göra sedan!
          </note>
          <note>
            (Applåder)
          </note>
          <note>
            (ÅLDERSPRESIDENTEN: Tack så mycket! Hur kul det blir får vi se
            nu.)
          </note>
          <note type="speaker">
            Anf. 79 MATHIAS SUNDIN (FP):
          </note>
          <note>
            Herr ålderspresident! Vi i Folkpartiet står naturligtvis bakom
            alla våra reservationer i utskottet. Jag vill yrka bifall enbart
            till reservationerna 1 och 3 för tids vinnande.
          </note>
          <note>
            Den första motionen handlar om de elektroniska spår vi lämnar
            efter oss alltmer i vår vardag. Det finns några uppenbara saker
            som vår mobiltelefon eller att vi använder datorer, surfplattor
            och sådant. Men vi lämnar dessa spår i allt större utsträckning
            även för andra prylar, internet of things. Alla olika sorters
            prylar i vår vardag kopplas upp, vilket naturligtvis leder till
            en mängd olika fördelar men också att vi lämnar spår efter oss
            hela tiden.
          </note>
          <note>
            Jag var nyss på ett lunchseminarium där man talade om uppkopplade
            trädgårdsslangar – hör och häpna, herr ålderspresident. Det kan
            låta harmlöst vad en uppkopplad trädgårdsslang skulle kunna göra.
            Men alla dessa data sammantaget kan säga väldigt mycket om våra
            privatliv som vi kan ­ ske inte vill avslöja.
          </note>
          <note>
            Vi tycker från Folkpartiets sida att man bör vara noggrannare
            i konsekvensanalyserna när det gäller rätten till privatliv och
            integritet. Vi har i vår lagstiftning att vi ska göra miljökonsekvensanalyser.
            Vi tycker också att vi ska göra konsekvensanalyser just vad gäller
            integritetsaspekterna.
          </note>
          <note>
            Det som exemplet med trädgårdsslangen så tydligt visar är att
            det inte alls bara är i brottsbekämpning som dessa analyser kan
            behöva göras. I dag gör man sådana analyser när man lägger fram
            sådan lagstiftning. Men de kan behövas också inom väldigt många
            andra områden, och det pekar vi på i denna motion.
          </note>
          <note>
            Elektronisk övervakning kan också användas i ett annat av våra
            ärenden just kopplat till våld i nära relationer. Det går att
            använda olika typer av elektronisk övervakning också där för att
            ha koll på sin partner.
          </note>
          <note>
            I det här fallet tar vi upp frågan om hur man använder husdjur
            i den terror som man utsätter sin partner för. Vad jag har fått
            berättat för mig många gånger från framför allt kvinnor som har
            varit eller är utsatta för den här typen av våld är att det fysiska
            våldet naturligtvis är fruktansvärt att bli utsatt för. Men de
            säger att det psykiska våldet är till och med värre. Detta sägs
            inte för att på något sätt förminska det fysiska vålde t, slagen
            och sparkarna. Men att någon annan människa tar total kontroll
            över ens liv och ens egen frihet begränsas totalt pekar de på
            som något ännu värre.
          </note>
          <note>
            Ett sätt att använda den psykiska terrorn är just husdjur. Man
            använder att man ska plåga eller döda husdjuren som ett hot. Om
            du lämnar mig dödar jag hunden och så vidare. Man använder dessa
            husdjur på olika sätt. I dag när socialtjänst eller andra myndigheter
            upptäcker sådant har de inte möjlighet på grund av sekretess att
            till exempel föra det vidare till djurskyddsinspektörer. I förslaget
            vill vi ändra i sekretesslagen så att man i sådana fall får föra
            den informationen vidare.
          </note>
          <note>
            Jag vill också instämma i tacket till Göran Hägglund för hans
            insats för Alliansen och för Sverige och för humorn i politiken.
            Konkurrensen kanske inte har varit mördande, men ändå. Tack!
          </note>
          <note>
            (Applåder)
          </note>
          <note type="speaker">
            Anf. 80 TUVE SKÅNBERG (KD):
          </note>
          <note>
            Herr ålderspresident! I betänkandet som debatteras i dag har
            utskottet behandlat 27 motioner från allmänna motionstiden. Vi
            lyfter här fram en ­ staka av dem som vi har funnit för gott att
            bifalla. Jag vill nämna två mo ­ tioner som allianspartierna har
            ställt sig bakom och reserverat sig för.
          </note>
          <note>
            Vi hörde alldeles nyss om hur människor kan använda vanvård av
            djur för att terrorisera. Den motionen har man redan yrkat bifall
            till, och jag instämmer i det. En annan motion handlar om tystnadsplikt
            för tolkar. De fyra allianspartierna har ställt sig bakom den
            och reserverat sig.
          </note>
          <note>
            Det går tillbaka till en motion av Lars-Axel Nordell från Kristdemokraterna
            där han lyfter fram att tolkar spelar en viktig roll för att personer
            som talar olika språk ska kunna kommunicera med varandra. Den
            tolkningen måste vara under sekretess. Om en icke auktoriserad
            tolk anlitas av någon annan än en myndighet är inte tolken bunden
            av tystnadsplikt. Vi har sett ett behov att täppa till det hålet.
            Det kan till exempel gälla i själavårdssamtal. N är prästen och
            konfidenten samtalar via en tolk är det viktigt att också tolken
            innefattas av tystnadsplikten. För tids vinnande yrkar jag inte
            bifall till den motionen.
          </note>
          <note>
            Herr ålderspresident! Jag kan som kristdemokrat inte vara sämre
            än alla kollegorna hittills. Jag vill tacka för åren sedan 1991.
            År 1991 blev Göran Hägglund invald i Sverige riksdag. Jag var
            en av dem i den då nya kristdemokratiska riksdagsgruppen och kunde
            följa hans steg redan från början. Han blev snart gruppledare.
            Göran Hägglund har avancerat och sitter, om jag inte räknar fel,
            direkt under kungen i rangordning i detta nu när han tjänstgör
            som talman. Det är inte dåligt marscherat sedan 1991!
          </note>
          <note>
            I de opinionsmätningar som sker regelbundet kan man notera att
            herr ålderspresidenten leder ligan som den mest populäre partiledaren
            all a kategorier. Då tas även de in som inte formellt är partiledare
            utan vice eller tillträdande, och han slår även statsministern.
            Jag kan bara notera att man inte kan bli mer populär än så här,
            och bättre än så här kan det inte vara. Det är uppenbart att herr
            ålderspresidenten har lärt av rådet till Tony Blair: Lär av teaterns
            värld, man ska lämna scenen medan hela publiken applåderar!
          </note>
          <note>
            (Applåder)
          </note>
          <note type="speaker">
            Anf. 81 ÅLDERSPRESIDENTEN :
          </note>
          <note>
            Avsikten med min närvaro var att leda förhandlingarna och inte
            att förlänga kammarens tid för överläggningar.
          </note>
          <note type="speaker">
            Anf. 82 VERONICA LINDHOLM (S):
          </note>
          <note>
            Herr ålderspresident! Vi debatterar nu konstitutionsutskottet
            betänkan ­ de KU15 Offentlighet, sekretess och integritet . I
            betänkandet behandlas 27 motionsyrkanden från den allmänna motionstiden.
          </note>
          <note>
            Utskottet tillkännager för regeringen att det är viktigt att
            ett pågående utredningsarbete fullföljs med inriktning att det
            straffrättsliga skyddet mot spridning av integritetskänsligt material
            utanför det grundlagsskyddade området ska stärkas.
          </note>
          <note>
            Som ledamot av konstitutionsutskottet och socialdemokrat är detta
            frågor som berör mig otroligt mycket och som jag tycker är otroligt
            viktiga. Senast i går fick jag ett mejl från Geta, ordförande
            för föreningen Remis, Roma EU-migranter i Sverige. Det är en organisation
            som bland annat representerar EU-migranter i Kista vilka blev
            utsatta för en attack med tändvätska under natten mot måndagen.
            Deras madrasser och tillhörigheter brändes upp, men lyckligtvis
            kom ingen människa till skada.
          </note>
          <note>
            Under flera års tid har jag och andra med mig kunnat följa en
            negativ utveckling av bemötandet av människor i vår vardag och
            på nätet människor emellan. Vem har inte blivit förvånad över
            Facebookvänner som har kränkt andra helt utan en tanke på personerna
            de utsätter detta för? Mobbning och näthatet har ökat markant,
            och så även sexuella trakasserier på nätet. Människor har tagit
            sina liv i förtvivlan och desperation till följd av allt detta.
          </note>
          <note>
            Nu är det nog. Inga fler unga tjejer ska behöva kallas för hora,
            tjockis eller utsättas för andra kränkande ord eller handlingar
            på nätet. Ett aktuellt exempel på att kvinnor får utstå mycket
            hat och hot i det offentliga rummet är Alexandra Pascalidous berättelse
            ett bevis på. Inte heller människor som har en annan sexuell läggning
            än den rådande normen ska behöva stå ut med hat eller hot bara
            för att de råkar älska en annan människa. Våra nysvenskar är också
            en stor grupp som är utsatt för hot och hatbrott dagligen, liksom
            våra journalister.
          </note>
          <note>
            Jag vill passa på att rikta ett stort tack till alla våra tjej-
            och kvinnojourer runt om i landet som gör ett oerhört viktigt
            arbete varenda dag.
          </note>
          <note>
            Hatet på nätet drabbar många. Jag förstår att det ibland kan
            vara svårt att veta vad som bara är taskigt och vad som faktiskt
            är olagligt. Ofta säger man att samma regler gäller både på nätet
            och utanför nätet. På samma sätt som in real life får man alltså
            inte hota eller sprida lögner eller kränkande uppgifter. Det är
            förbjudet både på internet och i verkliga livet, precis som det
            är förbjudet att sprida bilder på någon annan i sexuella sammanhang
            utan personens tillåtelse. Det är även otillåtet att utsätta någon
            för sms- eller mejltrakasserier. Det är också förbjudet att på
            nätet hota en person på ett sätt som får personen att känna allvarlig
            rädsla eller att publicera personliga uppgifter om någon annan.
          </note>
          <note>
            Att uttrycka att man hatar någon eller att man tycker att någon
            är ful är inte olagligt i allmänhet. Rena åsikter och personliga
            ställningstaganden är inte brottsliga. I sådana fall väger yttrandefriheten
            över rätten att slippa bli kränkt. Men ibland kan det vara svårt
            att avgöra om ett yttrande faller inom gränsen för det förbjudna
            eller inte.
          </note>
          <note>
            Men vad får vanliga människor, med sambo, barn och fina blommor
            i fönstret, att bli till nättroll? De tror att det är okej att
            sitta hemma vid sin dator och ösa ur sig elakheter och att det
            de gör inte får konsekvenser. Skulle de säga allt detta i väntrummet
            hos tandläkaren eller i hallen på förskolan? Det tror jag inte.
            Men varför gör man då detta hemma vid sin dator? Jag undrar om
            det handlar om en falsk trygghet: Det är ingen som vet att det
            är just jag som gör det här.
          </note>
          <note>
            Hatbrottsstatistikens resultat redovisas årligen och utgörs främst
            av polisanmälningar som Brottsförebyggande rådet efter en särskild
            granskning har bedömt innehålla hatbrott. Det säger dock väldigt
            lite om förekomsten av hatbrott i samhället eftersom de flesta
            brottsliga händelser inte polisanmäls. En bättre bild av utsatthet
            ges från uppgifter om självrapporterad utsatthet för hatbrott
            utifrån Nationella trygghetsundersökningen, Skolundersökningen
            om brott och Politikernas trygghetsundersökning.
          </note>
          <note>
            Därför är jag väldigt glad över att vi i dag har en ansvarsfull
            och framtidsinriktad regering som inser att lagstiftningen måste
            moderniseras på en rad områden och anpassas.
          </note>
          <note>
            Jag vet att regeringen jobbar med ett stärkt meddelarskydd för
            privat ­ anställda gällande statligt finansierade verksamheter
            inom vård, skola och omsorg. Det innebär att jag som privatanställd
            i vården eller skolan har rätt att meddela medierna vid allvarliga
            brister i verksamheten utan att riskera påföljder, på samma sätt
            som det är tillåtet i kommunal sektor.
          </note>
          <note>
            Jag vet också att regeringen jobbar med offentlighet och sekretess
            för uppgifter i domstolsavgöranden, så att det ska finnas tydliga
            sätt för domstolar att se behov av skydd av enskilda personer.
          </note>
          <note>
            Det jobbas också på en ny förvaltningslag. Den nuvarande är 37
            år gammal. Vi kan i dag konstatera att det är alldeles för långa
            handläggningstider på våra myndigheter. Medborgarperspektivet
            ska vara i centrum.
          </note>
          <note>
            Jag sitter själv med i Integritetskommittén, en parlamentariskt
            sammansatt kommitté som utifrån ett individperspektiv ska kartlägga
            och analysera faktiska och potentiella risker för intrång i den
            personliga integriteten som kan uppkomma i samband med användning
            av informationsteknik i såväl privat som offentlig verksamhet.
          </note>
          <note>
            Vi har också en kommitté som ska titta på ett modernt och starkt
            straffrättsligt skydd för den personliga integriteten. Den tekniska
            utvecklingen och framväxten av internet har inneburit positiva
            förändringar för yttrandefriheten och den demokratiska debatten.
            Utvecklingen har emellertid också medfört att hot och andra former
            av kränkningar av den personliga integriteten tagit nya former.
          </note>
          <note>
            Samtidigt är strafflagstiftningen på området till viss del ålderdomlig.
            Därför görs en bred översyn av det straffrättsliga skyddet för
            enskildas personliga integritet, särskilt när det gäller hot och
            andra kränkningar.
          </note>
          <note>
            Herr ålderspresident! Med detta vill jag yrka bifall till förslaget
            i betänkandet och avslag på samtliga reservationer. Sedan får
            även jag säga tack till ålderspresidenten.
          </note>
          <note>
            (Applåder)
          </note>
          <note type="speaker">
            Anf. 83 AGNETA BÖRJESSON (MP):
          </note>
          <note>
            Herr ålderspresident! Vi behandlar betänkande KU15. Där behandlas
            27 motionsyrkanden från den allmänna motionstiden om offentlighet,
            sekretess och integritet.
          </note>
          <note>
            I betänkandet finns det ett tillkännagivande, där utskottet önskar
            att regeringen fullföljer sitt mycket omfattande utredningsarbete
            om att stärka det straffrättsliga skyddet mot spridning av integritetskänsligt
            material utanför det grundlagsskyddade området. Det är bra. Jag
            står förstås bakom utskottets förslag i betänkandet i sin helhet.
          </note>
          <note>
            Betänkandet speglar det omfattande utredningsarbete som den gamla
            regeringen startade och som den nya regeringen nu fortsätter.
            Det är omfattande utredningar eftersom teknikutvecklingen har
            skapat nya mötesplatser men också nya problem. Mobbning, kränkningar
            och överträdelser är saker som både Per-Ingvar Johnsson och Veronica
            Lindholm här har lyft fram.
          </note>
          <note>
            Det är viktigt att vi tar de här problemen på allvar. I dag på
            förmiddagen var jag på Sveriges Radio. De berättade att de det
            senaste halvåret har upplevt att hoten mot journalister har blivit
            fler men också betydligt mer organiserade än tidigare. Det är
            verkligen ett hot mot yttrandefriheten, och det är någonting som
            vi behöver ta på djupt allvar.
          </note>
          <note>
            Därför har regeringen flera omfattande utredningar på området.
            Den största och mest omfattande kommittén är Integritetskommittén,
            som leds av Göran Gräslund. Den har ganska nyligen startat, och
            den ska titta på ett särskilt integritetsskyddsråd. Man ska också
            göra en mer omfattande kartläggning utifrån olika individperspektiv.
            Det kan handla om individen som patient, som konsument, som part
            i rättegång med mera och vilken integritetspåverkan som finns
            utifrån de sammanhangen.
          </note>
          <note>
            Nästa kommitté handlar om ett samlat ansvar för personuppgiftsbehandling.
            Det finns i dag flera myndigheter, som Post- och telestyrelsen,
            Säkerhets- och integritetsskyddsnämnden, myndigheten för socialförsäkringar
            och Datainspektionen, som har sådant ansvar i dag. Utredningen
            ska se om de kan samordnas. Den utredningen har en viss överlappning
            i förhållande till integritetsutredningen. Det är därför ett viktigt
            uppdrag att samordna de här kommittéerna.
          </note>
          <note>
            Det finns en kommitté som handlar om att uppdatera straffrätten.
            Det är Utredningen om ett modernt och starkt straffrättsligt skydd
            för den personliga integriteten. Brottsbalken kom till på 60-talet
            och är inte alls anpassad efter hur dagens mötesplatser ser ut.
            Kommittén ska därför titta på om det behövs ett nytt straffrättsligt
            skydd när det gäller spridning av bilder. Det kan gälla sådana
            saker som hämndporrbilder. Man ska också se om det ska finnas
            ett större ansvar för att ta bort kränkande bilder. Kommittén
            ska redovisa sitt uppdrag senast den 31 januari 2016, och det
            är Gudrun Antemar som leder den. Den har också en parlamentarisk
            referensgrupp kopplad till sig.
          </note>
          <note>
            Man behöver komma fram till att det fortfarande ska vara en generell
            lagstiftning på det straffrättsliga området, men den måste anpassas
            till hur verkligheten ser ut på nätet i dag. Det är inte så att
            den absolut måste leda till straffskärpningar, men den har en
            möjlighet att göra det.
          </note>
          <note>
            En fråga som jag särskilt vill lyfta fram är frågan om en nätombudsman.
            Miljöpartiet har tidigare motionerat om detta i riksdagen. Jag
            tycker att det är viktigt att påpeka en sak. Jag står inte bakom
            den reservation som Vänsterpartiet har här i dag, men jag tycker
            inte att frågan kan sägas vara död även om den nu återigen avslås
            av riksdagen. Den finns med som en av väldigt många frågor i diskussionerna
            kring ett betydligt mer omfattande och strukturerat arbete som
            regeringen planerar för att minska näthatet.
          </note>
          <note>
            Även polisen har signalerat att de nu vill samla sitt arbete
            när det gäller nätbrotten. Brotten samlas till en enhet, och rikspolischefen
            har tydligt signalerat att det innebär en ambitionshöjning. Man
            ska kunna anmäla, och det ska hända saker.
          </note>
          <note>
            Jag vill också säga några ord om Alliansens reservation 3, Bestämmelser
            om vanvård av djur. Det här tycker jag också är en viktig fråga.
            Även jag har träffat många företrädare, bland annat för de länsstyrelser
            som har prioriterat detta arbete. De har ofta djurtillsynen, och
            de ser det den andra vägen. Jag har även träffat företrädare för
            föreningen Voov, som erbjuder skydd för djuren när det handlar
            om misshandel av kvinnor, och jag har träffat många kvinnojourer,
            som ju vi i och med vårbudgeten ger stärkta resurser.
          </note>
          <note>
            Jag litar här på att regeringen kommer att återkomma och göra
            ett bra jobb med att lyfta upp dessa frågor, så även om vi avslår
            detta i dag tror jag inte att vi har hört det sista om det.
          </note>
          <note>
            Med detta vill jag yrka bifall till utskottets förslag i betänkandet
            och förstås ge ett tack till herr ålderspresident för att ha gett
            extra piff på Hallandsbänken förutom allt det trevliga arbetet
            här i riksdagen.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 18.)
          </note>
          <note>
            § 14 Kommunala och regionala frågor
          </note>
          <note>
            Konstitutionsutskottets betänkande 2014/15:KU18
          </note>
          <note>
            Kommunala och regionala frågor
          </note>
          <note>
            föredrogs.
          </note>
          <note type="speaker">
            Anf. 84 FREDRIK ERIKSSON (SD):
          </note>
          <note>
            Herr ålderspresident! Vi har att debattera KU:s betänkande 18,
            Kommunala och regionala frågor, vilket i huvudsak har sin grund
            i 31 motionsyrkanden från den allmänna motionstiden.
          </note>
          <note>
            Som halvgammal kommunpolitiker vid sidan av riksdagsuppdraget
            ligger förstås dessa frågor mig lite extra varmt om hjärtat. Sverige
            har som bekant en lång och stolt tradition av kommunal sjä lvstyrelse,
            men ingenting är någonsin så bra att det inte kan utvecklas till
            att bli ytterligare något lite bättre.
          </note>
          <note>
            Det gläder mig därför mycket att finna flera riktigt bra förslag
            bland motionsyrkandena, samtidigt som det både roar och oroar
            mig att hitta mindre väl genomtänkta såväl förslag som motiveringar
            till varför utskottsmajoriteten vill försöka avslå några av de
            bra förslagen.
          </note>
          <note>
            Ett alldeles utmärkt motionsyrkande, herr ålderspresident, handlar
            om att alla partier med representation i en folkvald församling
            också bör ges insyn i alla dess nämnder, utskott och styrelser,
            inte nödvändigtvis med rösträtt men väl med närvaro- och yttranderätt.
          </note>
          <note>
            Nämnder, utskott och styrelser är som bekant ofta betydligt mindre
            än den församling de tillhör. Detta får allt som oftast till följd
            att mindre partier inte kan delta i det politiska arbetet på samma
            villkor som de större partierna och kanske inte ens över huvud
            taget i de beslut som fattas direkt av en nämnd eller ett utskott.
            Detta sker trots att partiet alltså har valts in för att föra
            fram just sina väljares åsikter i alla diskussioner kring olika
            frågor.
          </note>
          <note>
            Jag har själv suttit på just en sådan här insynsplats och vet
            därför att vissa kommuner, dock inte alla, redan har insett hur
            mycket detta underlättar arbetet och debatten i fullmäktige till
            gagn för alla, inte minst våra väljare , genom en mer levande
            och vital lokal demokrati.
          </note>
          <note>
            Det kan också tilläggas att det under beredningen av ärendet
            inte heller har anförts några direkt tillämpliga skäl mot införandet
            av just en sådan här ordning.
          </note>
          <note>
            Herr ålderspresident! Andra bra förslag bland motionsyrkandena
            som också syftar till att öka och vitalisera den lokala demokratin
            rör möjligheterna för medborgarna att själva väcka initiativ i
            fullmäktige.
          </note>
          <note>
            Även här kan i dagsläget förutsättningarna för väljarna skilja
            sig åt, beroende på vilken sida av en kommun- eller regiongräns
            de råkar bo. Som exempel kan nämnas att det i dag finns möjlighet
            för medborgare att väcka medborgarförslag i två tredjedelar av
            landets kommuner. Men det innebär också att i ungefär en tredjedel
            av kommunerna finns inte motsvarande möjlighet.
          </note>
          <note>
            Jag har även på lokalt håll sett olika kreativa försök att villkora
            om och hur denna typ av förslag ska få väckas, beroende på vad
            lokala småpåvar och potentater råkar gilla eller inte.
          </note>
          <note>
            Vi sverigedemokrater anser att alla kommuner bör erbjuda medborg
            ­ arna samma möjlighet att på lika villkor och förutsättningar
            lägga fram medborgarförslag. Kommunal självstyrelse i all ära,
            herr ålderspresident: De grundläggande demokratiska spelreglerna
            borde i alla fall vara desam ­ ma oavsett v ar i landet man bor,
            inte sant?
          </note>
          <note>
            Som jag tidigare snuddade vid och som kontrast till det redan
            anförda kan dock konstateras att inte alla förslag till förändring
            av nödvändighet kan antas leda till en bättre eller mer positiv
            utveckling. Ibland dyker det även upp mindre genomtänkta förslag
            på dagordningen.
          </note>
          <note>
            Ett sådant handlar om den tilltagande trenden för svenska kommuner
            och städer att ansluta sig till det så kallade fristadssystemet.
            Missförstå mig rätt, herr ålderspresident – alla är vi väl för
            att värna om åsikts- och yttrandefriheten, i nte minst vi s verigedemokrater.
            Rent principiellt skulle vi även kunna ställa oss bakom Icorns
            verksamhet och systemet med fristäder för konstnärer som av politiska,
            religiösa eller andra skäl har råkat illa ut för att de utövar
            just sin yttrande- och åsiktsfrihet.
          </note>
          <note>
            Det är tänkbart att detta system mycket väl kan fylla en funktion
            i och för många av de länder som inte har en lika extremt frikostig,
            för att inte säga lössläppt, tolkning och tillämpning av de folkrättsliga
            reglerna för internationellt skydd som Sverige har. Men annars,
            och i synnerhet för svenskt vidkommande, handlar våra invändningar
            faktiskt mycket om att värna asylrätten och rättssäkerheten.
          </note>
          <note>
            Jag trodde, och tror fortfarande, herr ålder spresident, att
            Sverige hade en jag ska inte säga bra eller välfungerande men
            likväl utbyggd och reglerad statsapparat för att bedöma vilka
            personer som kan vara i behov av internationellt skydd och att
            det inte tillhör den svenska rättsordningen att lägga ut denna
            typ av ärenden på delegation till enskilda kommuner och NGO:er.
          </note>
          <note>
            Då jag har förstått att fristadsåtagandet normalt sträcker sig
            över två år infinner sig också frågan vilka möjligheter konstnären
            därefter har att återvända till sitt hemland, om han eller hon
            nu verkligen har tagit tillfället i akt och begagnat sig av sin
            rätt att kritisera och ifrågasätta.
          </note>
          <note>
            Sammantaget framstår alltså detta mer som en PR-aktivitet för
            berörda städer och/eller en plattform för berörda konstnärer att
            bygga sur place-skäl inför en kommande asylansökan. Det är väl
            kanske inte den typen av verksamhet våra kommuner i första hand
            bör ägna sig åt.
          </note>
          <note>
            Avslutningsvis står vi förstås bakom samtliga våra reservationer
            i utskottet, men för tids vinnande yrkar jag här endas t bifall
            till reservation 1 och 3.
          </note>
          <note>
            Tack för ordet, herr ålderspresident, och lycka till med alla
            kommande förehavanden i framtiden!
          </note>
          <note type="speaker">
            Anf. 85 EMILIA TÖYRÄ (S):
          </note>
          <note>
            Herr ålderspresident! När det gäller kommunala och regionala
            frågor har det inkommit 31 motionsyrkanden under den allmänna
            motionstiden. Konstitutionsutskottet föreslår riksdagen att delvis
            bifalla en motion och att avslå övriga.
          </note>
          <note>
            Ungefär 40 städer i Europa, tillsammans med Mexico City och Miami,
            har samlats i ett internationellt nätverk som tar emot författare
            i behov av skydd. I motionen som vi inom utskottet delvis vill
            bifalla berörs just frågan om kommuner får fortsätta att delta
            i fristadssystemet.
          </note>
          <note>
            I den del av motionen som berör vikten av yttrandefrihet och
            att det är viktigt att Sverige kan bistå med fristäder för förföljda
            författare är utskottet av uppfattningen att den ska tillkännages
            regeringen. För att inte föregripa ett pågående mål i den frågan
            lämnar jag härmed motionen rörande fristäder.
          </note>
          <note>
            Det kanske hörs vars jag kommer ifrån – Kiruna. Därför är Norrbottensfrågor
            ganska viktiga för mig.
          </note>
          <note>
            År 2012 skickade Norrbottens läns landsting in en ansökan om
            att få bilda en region, framför allt för att få ta över det regionala
            utvecklingsansvaret. Regeringen svarade nej på ansökan, precis
            som för den ansökan som lämnades in från Västernorrland.
          </note>
          <note>
            När samarbetsregeringen tillträdde i höstas aviserade man dock
            att de landsting som ville skulle få möjlighet att bilda region.
            Det regionala utvecklingsansvaret kan till exempel innebära att
            utarbeta och fastställa en strategi för länets utveckling och
            samordna insatser för genomförande av strategin, fatta beslut
            om användning av vissa statliga medel för regionalt tillväxtarbete,
            följa upp, låta utvärdera och årligen till regeringen redovisa
            resultaten av det regionala tillväxtarbetet samt utföra uppgifter
            inom ramen för EU:s strukturfondsprogram.
          </note>
          <note>
            Som det ser ut i dag i till exempel Norrbotten är det länsstyrelsen
            som har det regionala utvecklingsansvaret. Att flytta över det
            till en framtida Region Norrbotten skulle betyda att det är de
            av folket utsedda represen ­ tanterna som bestämmer över hur statliga
            medel ska användas till tillväxt ­ arbetet i regionen. Det är
            en bättre arbetsform än den nuvarande, framför allt med hänsyn
            till demokratin. Om vi vet vilka som beslutar i utveck ­ lingsfrågor
            i det län vi bor i har vi möjlighet att dagligen ställa dem till
            svars för i vårt tycke kanske olämpliga beslut. I förlängningen
            kan vi vart fjärde år ställa de folkvalda till svars när vi ger
            dem mandat att fortsätta alternativt ger dem kicken.
          </note>
          <note>
            Herr ålderspresident! Det har tagits fram en statlig offentlig
            utredning med namnet Vital kommunal demokrati . Det är i mångt
            och mycket frågorna som har behandlats i den utredningen som vi
            har att ta ställning till i det här betänkandet. Något som lyfts
            fram i utredningen är bristen på förtroendevalda, framför allt
            inom kommunpolitiken i de mindre kommunerna. Detta leder till
            att ett fåtal ledamöter blir överhopade med arbetsuppgifter eftersom
            de är färre som ska dela på samma börda.
          </note>
          <note>
            Därför har utredningen föreslagit att små kommuner ska ges möjlighet
            att minska sina fullmäktigeförsamlingar till minst 21 personer
            i stället för 31 , som kommunallagen tidigare angav. I dag är
            det ändrat till 21 personer, precis som föreslogs i utredningen.
          </note>
          <note>
            Detta är en lösning för att få bukt med problemet. Jag tror dock
            att det krävs andra åtgärder utöver lagändringen. Våra politiska
            partier lider av samma problem men i olika omfattning. Efter ett
            val kan det vara svårt att tillsätta alla politiska poster partierna
            har fått till sitt förfogande, för att inte tala om hur det ser
            ut några år in i mandatperioden. Partierna behöver alltså bli
            bättre på att rekrytera medlemmar så att det finns ett större
            utbud av personer att välja till förtroendeuppdrag.
          </note>
          <note>
            Bland unga är avhopp vanligare än i andra åldersgrupper. Detta
            beror främst på, enligt en rapport som SCB har tagit fram, att
            unga flyttar i högre utsträckning än äldre. I rapporten framgår
            det dock att avhoppen inte enbart kan härledas till mobiliteten
            hos unga. Även förhållanden i arbetslivet spelar stor roll.
          </note>
          <note>
            I dag finns en ökande andel otrygga anställningar, och framför
            allt yng ­ re är anställda i olika former av visstidsanställningar.
            Att då begära ledigt för politiska förtroendeuppdrag kan innebära
            att du inte får förlängt kontrakt. Det är ingenting som är rimligt
            eller ens tillåtet enligt kommunallagen, men tyvärr förekommer
            det och det är svårt att komma åt. Otrygga anställningar medför
            ofta en stress som inte underlättas av att du som förtroendevald
            dessutom är föremål för ständig granskning. Har du dessutom familj,
            eller är på väg att bilda familj, är möjligheterna till att vara
            fritidspolitiker näst intill obefintliga.
          </note>
          <note>
            Detta är, i mina ögon, ett stort demokratiproblem. Risken finns
            att det bara är människor som har kommit en bit i sin karriär,
            som är klara med familjebildandet och som har en stabil ekonomisk
            plattform som väljer att engagera sig politiskt.
          </note>
          <note>
            Det är ofta ett tufft uppdrag att vara ledamot i fullmäktige,
            och du har ett stort ansvar som inte alltid uppskattas att du
            tar i alla sammanhang. Du är aldrig ledig från uppdraget att vara
            politiker.
          </note>
          <note>
            Samtidigt bör det tilläggas att politikeruppdraget är ett hedersuppdrag
            som gör att du utvecklas otroligt mycket under en mandatperiod
            på ett sätt som du troligen inte hade gjort i andra sammanhang.
          </note>
          <note>
            Herr ålderspresident! Med detta anförande vill jag yrka bifall
            till förslaget i konstitutionsutskottets betänkande. Jag vill
            tacka herr ålderspresidenten för de år han hittills gett i rikets
            tjänst och önska honom stort lycka till framöver!
          </note>
          <note>
            (Applåder)
          </note>
          <note type="speaker">
            Anf. 86 PATRICK RESLOW (M):
          </note>
          <note>
            Herr ålderspresident! Precis som de två föregående talarna har
            sagt kan jag konstatera att det finns 31 motionsyrkanden från
            den allmänna mo ­ tionstiden i detta betänkande. De är på temat
            kommunala och regionala frågor.
          </note>
          <note>
            Jag ska börja med att yrka bifall till förslaget i utskottets
            betänkande. Därefter tänker jag kort beröra tre av de områden
            som tas upp i betänkandet.
          </note>
          <note>
            Det första området avser frågor rörande kommunal demokrati. Det
            är intressanta och viktiga frågor som tas upp i motionerna. Det
            är också frågor som engagerar medborgarna eftersom det är frågor
            som ligger nära och som man snabbt kan se effekterna av.
          </note>
          <note>
            De flesta av motionerna handlar om aspekter som gäller en mer
            oberoende revision, en direktvald kommunstyrelse, regler för kommunala
            bolagsstyrelser, folkinitiativ och folkomröstningar, representation
            i nämnder och styrelser. Nästan alla dessa områden har varit eller
            är föremål för utredning och har berörts på ett eller annat sätt.
            En del har blivit avhandlade och har blivit utredningsförslag,
            och andra är föremål för kommande förslag i utredningar.
          </note>
          <note>
            Ett exempel på detta är utredningsbetänkandet En kommunallag
            för framtiden , som presenterades för ungefär en månad sedan.
            I det betänkandet konstateras det att sedan kommunallagen trädde
            i kraft 1991 har det skett en rad reformer, inte minst på revisionens
            område. Revisionen har i allt större utsträckning fått en mer
            oberoende ställning. Det handlar om jävsregler , sättet att avge
            motiverade ställningstaganden från kommunfullmäktige och rätten
            att anlita sakkunniga. Man konstaterar också i betänkandet att
            man gärna vill gå vidare. Man föreslår exempelvis att ordföranden
            i revisionen ska utses av oppositionen, för att stärka det objektiva
            oberoendet för revisionen.
          </note>
          <note>
            I tilläggsdirektiv har utredningen även fått i uppdrag att se
            över exempelvis representationen i nämnder och styrelser. Det
            kan gälla att titta på försök till majoritetsstyre i kommunerna.
          </note>
          <note>
            En annan utredning är 2014 års demokratiutredning. Den siktar
            mer in sig på att utvärdera alla de försök med medborgarförslag
            och medborgar ­ initiativ som finns i kommunerna. Vad har hänt?
            Hur har det gått? Hur har man gjort? Hur har man agerat i olika
            kommuner?
          </note>
          <note>
            Utredningen vill också underlätta systemet för namninsamlingar
            till folkinitiativ. Utredningen ska också se över om det går att
            föreslå lagändringar för just detta. Hur kan medborgarförslag
            komma till stånd på ett bättre sätt? Hur ska förtroendeuppdraget
            utvecklas? Hur ska vi få fler ungdomar att engagera sig politiskt
            och vara delaktiga i det politiska arbetet?
          </note>
          <note>
            Mot bakgrund av detta har flertalet av förslagen i motionerna
            redan behandlats i utredningar. Därför har utskottet känt att
            det inte finns anledning att föregripa utredningsarbetet. Utskottet
            föreslår därför att motionerna avslås.
          </note>
          <note>
            Herr ålderspresident! Det andra området jag vill beröra är det
            lokala brottsförebyggande arbetet. Det är också frågor som engagerar.
            De har varit mycket på tapeten den senaste tiden med tanke på
            händelserna i Göteborg och Malmö. Här finns några motioner som
            siktar in sig på behovet av att få till stånd mer centrala direktiv
            när det gäller hur det lokala brottsförebyggande arbetet ska utvecklas.
          </note>
          <note>
            I det läget kan man säga att mycket är gjort. Redan 2008 kom
            en handlingsplan för samverkan mellan polis och kommun.
          </note>
          <note>
            Det skulle ligga till grund för att polisen och kommunen skulle
            samarbeta och samråda för att få till stånd möjliga förbättringar
            och även lämpliga åtgärder för att stärka det lokala brottsförebyggande
            arbetet. Det kunde handla om narkotikafrågor och andra drogrelaterade
            problem men också om mer handfasta saker som att röja bort buskage
            som gör det mörkt på gångstråk och i parker, att skapa bättre
            belysning längs gång- och cykelvägar och att skapa trygghet på
            allmän plats samt inte minst den viktiga frågan om kameraövervakning.
            Det här är viktiga frågor, tycker vi i utskottet.
          </note>
          <note>
            Vi ser gärna att fler kommuner går in och har samverkan med polisen.
            Vi kan konstatera att det redan i dag är väldigt många som har
            det – 253 av 290 kommuner har samverkan med polisen. Vi ser gärna
            att fler kommuner går med eftersom detta är en viktig del i att
            få ned brottsligheten. Vi uttrycker därför i vårt betänkande ett
            positivt ställningstagande till att kommuner samarbetar. Vi vill
            också att kommunerna på ett bättre sätt än i dag använder sig
            av möjligheten att uppmärksamma brottsoffren genom socialnämnderna.
          </note>
          <note>
            Med detta sagt känner vi lite grann att det inte finns anledning
            att ha ytterligare nationella handlingsplaner eller nationella
            strategier. Det kan ­ ske är bättre att först se till att man
            tillämpar det som redan finns.
          </note>
          <note>
            Det tredje området jag skulle vilja beröra är fristadssystemet.
            Som sas här tidigare är fristadssystemet ett nätverk som består
            av ett fyrtiotal städer i Europa plus Miami och Mexico City. I
            Sverige är ett drygt tiotal kommuner och landsting anslutna till
            detta. Syftet är att ge skydd till författare som i tryckt skrift
            eller i bild publicerar saker som av vissa stater uppfattas som
            kontroversiella men som omfattas av det vi i den fria världen
            kallar yttrandefrihet.
          </note>
          <note>
            Det här ärendet har blivit aktualiserat eftersom det har överklagats
            huruvida detta är tillåtet att göra eller inte. Domen som finns
            när det gäller Gävle kommun har ännu inte vunnit laga kraft. Därför
            vill jag gärna avvakta och se vad som händer. När domen har vunnit
            laga kraft får man helt enkelt analysera den och se om det eventuellt
            krävs någon ytterligare översyn av gällande lagstiftning.
          </note>
          <note>
            Herr ålderspresident! Det finns också en fråga som jag som skåning
            skulle vilja säga någonting om. Det är regionaliseringsfrågan,
            som har tagits upp här. Det finns en motion som behandlar just
            regionaliseringen, och i utskottsbetänkandet skriver vi att det
            just nu pågår ett arbete med att se över regionaliseringen.
          </note>
          <note>
            För inte så länge sedan lade Ansvarskommittén fram sitt förslag.
            Det innebar att flera kommuner då, 2007 och 2008, tog fram kompass,
            penna och karta och började stycka upp Sverige för att se var
            gränserna skulle kunna gå i de blivande storregionerna. Det var
            inget lyckat försök, kan vi konstatera. Det ledde till lite ovänskap
            här och var, och det var svårt att se var de naturliga gränserna
            skulle finnas.
          </note>
          <note>
            När man diskuterar regionalisering tror jag att det är viktigt
            att man ser det som att det måste komma underifrån. Det är viktigt
            att inte vi från politiskt håll toppstyr det. En eventuell regionalisering
            måste komma från ett underifrånperspektiv. Det måste vara kommunerna
            och landstingen själva som säger att de vill gå in i en storregion.
          </note>
          <note>
            Med detta sagt vill jag uttrycka en generell skepsis mot möjligheten
            att skapa sådana här storregioner. Jag tror att det blir svårt.
            Jag tror också att det blir svårt att hitta de gränsdragningar
            som krävs för att skapa de naturliga identiteter som en storregion
            faktiskt kräver.
          </note>
          <note>
            Herr ålderspresident! Trots förmaningarna skulle jag vilja fördröja
            förhandlingarna något och rikta ett varmt tack till dig, Göran
            Hägglund, för alla de insatser som du har gjort och framför allt
            för det engagemang och den humor som du har visat i debatter i
            tv och här i kammaren. Du kommer att lämna ett stort tomrum efter
            dig. Tack!
          </note>
          <note>
            (Applåder)
          </note>
          <note type="speaker">
            Anf. 87 AGNETA BÖRJESSON (MP):
          </note>
          <note>
            Herr ålderspresident! Vi debatterar nu KU18, som handlar om kommunala
            och regionala frågor och har 31 motionsyrkanden och ett tillkännagivande
            om kommuners deltagande i fristadssystemet.
          </note>
          <note>
            Det här är ett tillkännagivande som jag gläds över alldeles särskilt.
            Flera här har talat om det. Vi inväntar som sagt den slutliga
            rättsliga processen. Men jag är oerhört glad över att vi i KU
            ställer oss bakom fristadssystemet, som har gett fristad åt författare
            i många kommuner i landet.
          </note>
          <note>
            Jag yrkar förstås bifall till förslaget i betänkandet i dess
            helhet, men jag vill också göra några kommentarer till betänkandet
            och några av motionerna.
          </note>
          <note>
            Många av de här motionerna hanteras ju i Demokratiutredningen,
            som är en enmansutredning men har en parlamentarisk referensgrupp.
            Den tittar på flera frågor såsom medborgarförslag, en fråga som
            är förhållandevis ny i Sverige men som jag tror kommer att få
            betydligt större inflytande över politiken framöver.
          </note>
          <note>
            Utredningen tittar också på frågor om förtroendevaldas villkor,
            och det är mycket bra. Att göra fler delaktiga och se till att
            färre unga förtroendevalda lämnar politiken är viktiga och centrala
            frågor. Det är viktigt att hitta former som gör att fler grupper
            engagerar sig i politiken.
          </note>
          <note>
            En sak som jag oc kså vill lyfta fram är det brottsförebyggande
            arbete t . Vi hörde tidigare Patrick Reslow tala om en del av
            det.
          </note>
          <note>
            Det finns en motion från Centerpartiets Kerstin Lundgren om lokalt
            brottsförebyggande arbete. Den lyfter fram behovet av ett nytt
            nationellt brottsförebyggande program. Regeringen har nyligen
            aviserat att den ska ta fram en nationell handlingsplan för brott
            sförebyggande arbete och att Brå kommer att få i uppdrag att ytterligare
            kartlägga hur man ska kunna få fram fler förslag för att lyfta
            det nationella strategiska arbetet med det lokala brottsförebyggandet
            arbetet.
          </note>
          <note>
            Det här är ett arbete som har byggts upp under mycket lång tid.
            Polisen har haft i uppdrag att i den handlingsplan som heter Samverkan
            mellan polis och kommun träffa överenskommelser med lokala brottsförebyggan
            ­ de råd. D etta finns numera i de allra flesta kommuner i Sverige,
            och p å de allra flesta ställen gör man ett fantastiskt arbete.
            Men det har inte visat sig vara ett helt strukturerat arbete.
            Man har inte tydliga gemensamma mål och så vidare. Därför är jag
            oerhört glad att vi nu kommer att få en mer nationell handlingsplan
            som tar ytterligare ett steg för att lyfta fram det lokala brottsförebyggande
            arbetet.
          </note>
          <note>
            Så till de här frågorna som vi politiker kan prata om i evigheter
            men som det inte alltid är lika lätt att väcka intresse för hos
            allmänheten. Det handlar om kommunernas och regionernas utveckling
            och eventuella nya organisationsformer.
          </note>
          <note>
            Frågorna om hur regionerna ska styras, vilka frågor de ska hantera
            och om det egentligen är kommuner i samverkan, direktvalda fullmäktige
            eller statens representanter som ska hantera just de här regionala
            frågorna har debatterats under mycket lång tid.
          </note>
          <note>
            Själv tillhör jag den grupp som verkligen längtar efter att det
            ska vara direktvalda politiker som beslutar om de allt viktigare
            regionala frågorna. Då blir ansvaret mycket tydligare.
          </note>
          <note>
            Jag kommer själv från en gränsort där det dröjde länge innan
            vi ens hade telefonnumret till vår egen länsstyrelse i telefonkatalogen.
            Detta är bara ett sådant galet problem med alla de olika regionala
            indelningar och samarbeten som finns. Jag tror att vi behöver
            få ett tydligare regionalt ansvar, och därför är jag mycket glad
            över att civilminister Ardalan Shekarabi nu så tydligt har sagt
            att en förhandlingsperson ska få i uppdrag att samordna och gå
            vidare med regionfrågan i hela landet.
          </note>
          <note>
            Patrick Reslow har tidigare här visat på en tveksamhet och sag
            t att det är viktigt att detta växer fram underifrån. Det tror
            jag också, men det får ju inte bli några rester över i slutändan
            som ingen vill vara med. Då håller vi inte ihop Sverige över huvud
            taget. Därför tror jag att man bör ha ett samarbete mellan staten
            och regionerna, så att det blir både ett ovanifrån- och ett underifrånperspektiv.
          </note>
          <note>
            Frågan om kommunernas organisering är betydligt knepigare. Å
            ena sidan har vi i dag en urbanisering som är väldigt stor. Stockholm
            är en av de kraftigast växande storstäderna i Europa. Det finns
            beräkningar som visar att år 2022, om bara sju år, kommer man
            att vara 2 ½ miljon i Stockholms län. Å andra sidan har man en
            väldigt åldrande befolkning i de allra minsta kommunerna och allt
            fler riktigt små kommuner.
          </note>
          <note>
            Sedan kommunreformen är det som om det politiska systemet enats
            om att man kanske inte riktigt orkar med detta igen. Men med allt
            större storstadskommuner och allt fler småkommuner med åldrande
            befolkning tror jag att vi kommer att behöva diskutera de här
            frågorna betydligt mer framöver.
          </note>
          <note>
            (Applåder)
          </note>
          <note type="speaker">
            Anf. 88 PER-INGVAR JOHNSSON (C):
          </note>
          <note>
            Herr ålderspresident! Vårt betänkande från konstitutionsutskottet
            om kommunala och regionala frågor vill jag kommentera med utgångspunkt
            i tre enskilda motioner från centerriksdagsledamöter.
          </note>
          <note>
            Själv har jag tillsammans med Anders Ahlgren motionerat om en
            för ­ stärkt regional demokrati med en slagkraftig regional organisation
            med de ­ mokratisk förankring i hela Sverige. Några steg har tagits
            i denna utveck ­ ling, bland annat genom bildandet av Region Skåne,
            som jag varit med om, och Region Västra Götaland och genom att
            landstingen i flera län fått ta över det regionala utvecklingsansvaret
            från länsstyrelserna. Vi i Center ­ partiet vill se en fortsättning
            och förstärkning av denna utveckling.
          </note>
          <note>
            Den för Sverige viktigaste frågan på det regionalpolitiska området
            är att regionerna på ett kraftfullt sätt ska kunna bidra till
            den regionala utvecklingen. Därmed kan staten decentralisera det
            regionala ansvaret inom en rad områden. Sverige behöver många
            nya jobb även utanför Stockholm.
          </note>
          <note>
            Herr ålderspresident! Centerpartiet vill se att fler statliga
            beslut som nu tas på länsstyrelserna i landet och i myndigheter
            i Stockholm blir regionala beslut och tas inom regionerna av folkvalda
            politiker. Vi vill från Centerpartiet tydligt avvisa de förslag
            till förstatligande av sjukhusvården som framförts.
          </note>
          <note>
            De senaste åren har allt oftare uppmärksammats uppgifter om att
            sjukvården inte är likvärdig i hela landet. Detta gör att en del
            vill se ett statligt övertagande av ansvaret för sjukhusvården.
            Vi i Centerpartiet ser inte ett statligt ansvar för driften av
            sjukhusen i Sverige som en bra lösning. Vi ser i stället att vi
            i Sverige, genom våra landsting och regioner, skapat en i internationell
            jämförelse effektiv sjukvårdsorganisation med jämförelsevis hög
            och jämn kvalitetsstandard och jämförelsevis rättvis tillgång
            till vården för invånarna.
          </note>
          <note>
            Det finns alltid exempel på brister i organisation och vård som
            behöver rättas till. Genom en regionreform med större och starkare
            regioner i Sve ­ rige ser vi möjligheter att inom hälso- och sjukvården
            skapa bra utveck ­ lingsmöjligheter och rättvis tillgång inom
            landet till vård och hjälpmedel av hög kvalitet.
          </note>
          <note>
            Bra och effektiva kommunikationer är en viktig framgångsfaktor
            för landsting och regioner. Det vidgar arbetsmarknadsregionerna
            och bidrar till den regionala utveckling vi vill se.
          </note>
          <note>
            I betänkandet hänvisas under rubriken Aviserad regionreform ,
            som svar på vår motion, till att civilminister Ardalan Shekarabi
            gett besked om att regeringen inom kort kommer att utse förhandlingspersoner
            som ska få i uppgift att tillsammans med berörda parter skapa
            nya regioner i Sverige. Vi ser fram emot detta, men låt mig komma
            med några ord på vägen inför denna svåra uppgift.
          </note>
          <note>
            Vår utgångspunkt för en fortsättning av den regionreformering
            som in ­ letts i Sverige är att skapa en effektiv regional administration
            och verk ­ samhet både för regionerna och för staten. För att
            nå framgång i detta är det för oss viktigt att inom regionerna
            geografiskt dela på de administrativa funktionerna, vilket man
            har gjort i till exempel Skåne och Västra Göta ­ land. En regionreform
            och den regionala utvecklingen i hela landet kan avsevärt underlättas
            och påskyndas av att statliga myndigheter samtidigt utlokaliserar
            delar av sina verksamheter från huvudstaden till landet i övrigt.
          </note>
          <note>
            När det gäller en motion från min partikollega Kerstin Lundgren
            om kommunalt ansvar för brottsförebyggande arbete har vi i utskottets
            ställningstagande betonat vikten av att kommunerna aktivt bidrar
            i det lokala brottsförebyggande arbetet.
          </note>
          <note>
            Min partikollega Rickard Nordin har i en motion lyft fram behovet
            av att förbättra förutsättningarna för fritidspolitiker att ta
            på sig förtroendeuppdrag. I betänkandet lyfter vi fram olika utredningar
            som lagt fram förslag som ska kunna underlätta medverkan i det
            demokratiska arbetet. Vi i Centerpartiet välkomnar detta.
          </note>
          <note>
            Herr ålderspresident! Jag yrkar bifall till utskottets förslag.
          </note>
          <note>
            (Applåder)
          </note>
          <note type="speaker">
            Anf. 89 MATHIAS SUNDIN (FP):
          </note>
          <note>
            Herr ålderspresident! Pennan är mäktigare än svärdet. Det är
            denna insikt som bland annat ligger bakom det system med fristäder
            som finns spritt över delar av vår värld, bland annat i ett antal
            städer och kommuner i Sverige. De författare, journalister och
            poeter som det handlar om använder just pennan för att belysa
            det förtryck som de och andra i befolkningen i de länder de kommer
            från utsätts för av diktatorer och andra auktoritära ledare. Salman
            Rushdie är ett exempel på en sådan person, som retade gallfeber
            på de mäktiga ledarna i Iran.
          </note>
          <note>
            Salman Rushdie är också en av initiativtagarna till det som nu
            har blivit detta internationella system för fristäder. Där erbjuder
            kommuner eller städer fristad åt en förföljd författare under
            ett par års tid, både för att författaren ska kunna fortsätta
            sitt arbete gentemot hemlandet och beskriva det som pågår där
            men också för att berika det lokala kulturlivet.
          </note>
          <note>
            I Norrköping, som jag kommer från, lämnade Folkpartiet in en
            sådan motion till kommunfullmäktige. Den blev bifallen. Därför
            är Norrköping i dag en av dessa fristäder.
          </note>
          <note>
            Runt om i kommunerna är det ofta Folkpartiet som har tagit initiativ
            till detta, men det har också funnits andra partier och framför
            allt ett väldigt brett politiskt stöd. I dag diskuterar vi en
            motion från Socialdemokraterna och Miljöpartiet om detta, som
            jag gärna ställer mig bakom.
          </note>
          <note>
            Här handlar det om hur vi väljer att analysera läget efter att
            domen har vunnit laga kraft. Riksdagen ska ju inte på något sätt
            lägga sig i domstolens arbete, utan det handlar om att analysera
            det efter att domen har vunnit laga kraft och se om det då behöver
            göras något.
          </note>
          <note>
            Med detta ställer jag mig bakom utskottets förslag i samtliga
            punkter.
          </note>
          <note>
            Jag vill till sist, med anledning av Sverigedemokraternas inlägg,
            göra ett förtydligande kring asyl. Det handlar inte om asyl här.
            Fristadsförfattare lever under exakt samma asylregler som alla
            andra människor som vill komma hit till Sverige och söka asyl.
            Det finns ingen speciallagstiftning, man följer inte någon annan
            praxis eller något sådant. Är det asyl de söker gör de det på
            samma villkor som alla andra, så att det är klarlagt.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades unde r § 18 .)
          </note>
          <note>
            § 15 Riksbankens förvaltning 2014
          </note>
          <note>
            Finansutskottets betänkande 2014/15:FiU23
          </note>
          <note>
            Riksbankens förvaltning 2014 (framst. 2014/15:RB1, redog. 2014/15:RR2
            och framst. 2014/15:RB2)
          </note>
          <note>
            föredrogs.
          </note>
          <note type="speaker">
            Anf. 90 HÅKAN SVENNELING (V):
          </note>
          <note>
            Herr ålderspresident! Det betänkande som vi behandlar i dag handlar
            om Riksbankens förvaltning. I samband med den behandlingen tas
            också Vänsterpart iets motion om Internationella v alutafonden,
            IMF, upp. Jag kommer därför i mitt anförande att fokusera snarare
            på IMF och deras verksamhet än på Riksbanken.
          </note>
          <note>
            I dag har utvecklingsländerna i världen ett begränsat inflytande
            i IMF. Även om förändringar har skett när det gäller röstfördelningen
            är det fortfarande USA som dominerar och procentuellt sett har
            flest röster och kan blockera för USA icke önskvärda beslut. Man
            har röster i proportion till hur mycket man betalar in till IMF.
            Det är det som utgör grunden för hur mycket makt man har. USA
            har så pass mycket att de kan blockera andra beslut.
          </note>
          <note>
            År 2010 genomfördes en reform av IMF som innebar flera steg i
            rätt riktning, mot mer demokrati. Tyvärr har dessa förslag inte
            trätt i kraft, på grund av att USA vägrar att genomföra styrningsreformen.
            Sverige bör därför verka för en fortsatt revidering av röstfördelningen
            i IMF:s högsta beslutande organ, den så kallade guvernörsstyrelsen,
            för att öka utveck ­ lingsländernas inflytande.
          </note>
          <note>
            Guvernörsstyrelsen har delegerat beslutanderätten i nästan alla
            frågor till den exekutiva styrelsen. Fördelningen av platserna
            i IMF:s styrelse bygger inte på att varje land har lika röststyrka,
            vilket gör att det inte är demokratiskt. Sverige bör därför agera
            för att utvecklingsländernas inflytande ökar även när det gäller
            antalet representanter i IMF:s exekutiva styrelse.
          </note>
          <note>
            Den rapport som vi fick i finansutskottet och utrikesutskottet
            i förra veckan från finansministern och biståndsministern var
            glädjande. Sverige driver på för förändringar som går att göra
            utan beslut i USA:s kongress och som innebär att utvecklingsländerna
            får större inflytande, även om det inte innebär att hela reformeringen
            genomförs.
          </note>
          <note>
            Sedan IMF bildades har traditionen varit att det alltid ska vara
            en europé som är ordförande i IMF, oberoende av om det finns någon
            från den övriga världen som är mer kompetent. Enligt Vänsterpartiets
            mening är denna syn på tillsättning av IMF:s chef oacceptabel.
            Vänsterpartiet anser därför att Sverige ska verka för att tillsättningen
            ska föregås av en öppen nomineringsprocess och att en lämplig
            person ska väljas utifrån kompetens, inte utifrån landtillhörighet.
          </note>
          <note>
            Det är av allmänt intresse för medborgarna i Sverige hur Sveriges
            representation i IMF agerar och vad som uppnås. I andra länder
            avlägger länderrapportörerna till exempel en årlig rapport. Det
            sker i USA, Storbritannien, Tyskland, Frankrike och Italien, och
            dessa rapporter läggs sedan ut på internet. Sverige borde kunna
            göra något liknande tillsammans med de nordisk-baltiska länderna,
            som man samarbetar med inom IMF. Om regeringen undersöker möjligheterna
            att öka insynen och redovisningen skulle det kunna visa hur den
            nordisk-baltiska representanten agerar och vilka resultat man
            uppnår genom den förda linjen. Det skulle öka insynen för allmänheten
            och ideella organisationer. Regeringen skulle även kunna ordna
            offentliga möten inför IMF:s årliga vår- och höstmöten. I dag
            har man möten med utskotten.
          </note>
          <note>
            Skrivelsen om verksamheten inom IMF bör årligen öka transparensen
            i Sveriges arbete i institutionerna och öka riksdagens möjligheter
            att utkräva ansvar.
          </note>
          <note>
            IMF ställer liksom alla banker upp villkor för att ett land ska
            beviljas lån eller för att gamla lån ska skrivas av. Denna så
            kallade konditionalitet är många gånger präglad av enkelspårighet
            och inte anpassad till det enskilda landets specifika situation.
            För att få lån har många länder tvingats göra nedskärningar i
            de offentliga utgifterna. Varje land måste ha rätt att på sina
            egna villkor utforma sin ekonomiska politik. Sverige bör därför
            verka för en reformering av IMF:s makroekonomiska krav.
          </note>
          <note>
            Vid ett flertal tillfällen har IMF även ställt krav som direkt
            har motverkat genomförandet av de så kallade millen n iemålen.
            Sverige bör därför agera i IMF för att utformandet av lån och
            ekonomiskt stöd inte ska försvåra möjligheterna att uppfylla millen
            n iemålen.
          </note>
          <note>
            Vänsterpartiet anser också att regeringen i IMF bör agera samstämmigt
            med de två målen om fattigdomsbekämpning och att stärka fattigas
            rättigheter i Sveriges politik för global utveckling, PGU.
          </note>
          <note>
            IMF:s lån, råd och bidrag är inte könsneutrala. Krav på en avreglerad
            sektor eller bidrag till olika satsningar påverkar kvinnor och
            män olika och i olika grad. Trots det saknas genusanalyser i IMF:s
            strategier. Sverige bör därför inom IMF verka för att all verksamhet
            ska genomsyras av ett jämställdhetsperspektiv och att all verksamhet
            alltid ska utvärderas utifrån konventionen om avskaffande av all
            slags diskriminering av kvinnor. Det är bra och positivt att Sverige
            i styrelsen för IMF har lyft upp det i den senaste rapporten,
            som var uppe till behandling förra veckan.
          </note>
          <note>
            Klimatförändringarna är vår tids största utmaning. IMF har möjlighet
            att styra resurser till åtgärder som leder till att klimatmålen
            uppnås. Därför bör Sverige agera i IMF så att Kyotoprotokollet
            genomförs och så att bankens lånevillkor och lån till utvecklingsländer
            ligger i linje med klimatmålen.
          </note>
          <note>
            Vatten är en livsnödvändighet för människor och kan inte betraktas
            som vilken vara som helst på en marknad. Distribution av vatten
            är ett så kallat naturligt monopol, och det bör därför finnas
            en demokratisk och gemensam styrning av denna resurs. Omfattande
            kritik har riktats mot att IMF ställer krav på att vattenverk
            och liknande i länderna privatiseras för att de ska beviljas lån.
            Enligt Vänsterpartiets mening bör Sverige agera för att privatiseringar
            inom vattensektorn inte ska vara ett krav för att lån ska beviljas.
          </note>
          <note>
            IMF har under decennier spelat en avgörande roll för många länder
            i syd. Genom de krav man har ställt har man haft stort inflytande
            över utformningen av den ekonomiska politiken i många länder.
            IMF har också spelat en central roll i framtagandet av fattigdomsstrategier
            som flera länder i syd i dag arbetar utifrån. När det gäller jämställdhetsfrågor,
            miljö och fattigdomsbekämpning har IMF tyvärr inte gott rykte.
            Ett jämställdhetsperspektiv bör därför konsekvent genomsyra IMF:s
            strategier, och kvinnor måste inkluderas i arbetet med att ta
            fram dem. Sverige bör därför inom IMF verka för att institutionernas
            avtal, program och strategier alltid ska innehålla analyser av
            hur effekterna förhåller sig till konventionen om avskaffande
            av all slags diskriminering av kvinnor.
          </note>
          <note>
            Vänsterpartiet tänker fortsätta att vara blåslampan på regeringen
            för att driva dessa frågor, för en feministisk utrikespolitik
            kräver att man agerar överallt för mer jämställdhet.
          </note>
          <note>
            Med det vill j ag yrka bifall till reservation 1.
          </note>
          <note type="speaker">
            Anf. 91 INGELA NYLUND WATZ (S):
          </note>
          <note>
            Herr ålderspresident! Jag börjar med att yrka bifall till finansutskottets
            förslag. Genom det bifallet här i riksdagen beviljar vi riksbanksfullmäktige
            ansvarsfrihet för dess verksamhet och Riksbankens direktion ansvarsfrihet
            för förvaltningen av verksamheten i Riksbanken 2014, och vi fastställer
            också Riksbankens resultat- och balansräkning för 2014 och godkänner
            förslaget från Riksbanken om hur Riksbankens vinst 2014 ska disponeras.
            Det sista innebär att statskassan förstärks med 4,1 miljarder
            genom den disposition som Riksbanken föreslår.
          </note>
          <note>
            I betänkandet behandlas, som vi nyss hörde, tre motioner från
            den allmänna motionstiden som rör den internationella valutafonden,
            IMF, och den svenska guldreserven. Dessa motioner avstyrks i betänkandet.
          </note>
          <note>
            Herr ålderspresident! Under 2014 gjordes ett par viktiga förändringar
            av Riksbankens organisation. Bland annat bildades tre nya avdelningar
            vilkas syfte är att fördjupa den finansiella analysen. Dessutom
            öppnades det nya kontoret för sedelhantering i Sigtuna, vilket
            också var en stor förändring.
          </note>
          <note>
            På det penningpolitiska området fortsatte Riksbanken under 2014
            sin expansiva linje. Fram till juni 2014 hölls reporäntan oförändrad
            på 0,75 procent, då den sänktes till 0,25 procent. I oktober kom
            ytterligare en sänkning då reporäntan sattes till 0 procent.
          </note>
          <note>
            Under hela 2014 flyttades prognoserna fram för när reporäntan
            ska börja höjas.
          </note>
          <note>
            Ingen av oss har väl kunnat undgå att det har vidtagits ytterligare
            penningpolitiska åtgärder efter årsskiftet.
          </note>
          <note>
            Riksbanken har också arbetat vidare med att analysera effekterna
            av skärpta kapitalkrav på svenska storbanker inom ramen för makrotillsynen.
          </note>
          <note>
            Herr ålderspresident! Riksbanken har också ansvar för att vi
            i Sverige har ett effektivt och säkert betalningsväsen. Det är
            värt för kammaren att notera att Riksbanken för 2014 har bedömt
            att hushållens skuldsättning och den svaga utvecklingen i omvärlden
            utgör en risk mot den finansiella stabiliteten. Därför har man
            föreslagit Finansinspektionen att införa amorteringskrav.
          </note>
          <note>
            Riksbanken har också fortsatt arbetet med att förbereda den stora
            förändringen, nämligen införandet av nya sedlar och mynt i Sverige
            som påbörjas i år.
          </note>
          <note>
            När det gäller Riksbankens tillgångsförvaltning är det värt att
            notera att den totala avkastningen var 31,5 miljarder kronor,
            varav valutareserven svarade för hela 25,5 miljarder av dessa
            31,5 miljarder. Den positiva avkastningen – 16,7 miljarder kronor
            – kommer till stor del av att valutorna i reserven stärktes mot
            kronan. Avkastningen exklusive valutakurseffekterna blev därför
            8,9 miljarder.
          </note>
          <note>
            Herr ålderspresident! Som jag nämnde inledningsvis innebär förslaget
            i betänkandet att Riksbanken överför 4,1 miljarder till statskassan,
            detta trots att det verkliga resultatet uppgår till ca 3,3 miljarder.
            Detta är viktigt att understryka. Det beror på att utdelningen
            bygger på en beslutad beräkningsmodell som utgår från att man
            räknar på ett medeltal ett antal år tillbaka.
          </note>
          <note>
            Det är värt att notera att Riksbanken i sin redovisning analyserar
            och påpekar att resultaten de kommande fem åren förväntas bli
            betydligt mycket lägre än under de gångna fem åren, oavsett om
            räntorna blir lägre eller högre. Detta innebär självfallet dessvärre
            att Riksbankens möjligheter att lämna utdelning till staten kan
            komma att begränsas.
          </note>
          <note>
            Jag ska därefter säga några ord om motionerna. Liknande motionsyrkanden
            om verksamheterna inom IMF har behandlats tidigare i riksdagen
            och avs lagit s. Det betyder inte att frågeställningarna som tas
            upp i framför allt motionerna om IMF är oviktiga.
          </note>
          <note>
            Frågorna om inflytande och behovet av reformering av röststyrkor
            till förmån för utvecklingsländerna inom IMF är angelägna, och
            Sverige driver dem genom den nordisk - baltiska avdelningen. Det
            gjorde den förra regeringen, och så kommer den här regeringen
            att agera.
          </note>
          <note>
            Så sent som på IMF:s vårmöte i helgen fortsatte den nya regeringen
            att driva på i dessa frågor. Detta informerades utskottet, tillsammans
            med utrikesutskottet, om under förra veckans möte med finansministern,
            biståndsministern och riksbankschefen.
          </note>
          <note>
            Regeringen välkomnar också att flera av de finansiella institutionerna
            har beslutat om strategiska planer för miljö- och klimatfrågor
            liksom nya strategier för att investera i energiprojekt. Här har
            den svenska regeringen varit och kommer att fortsätt a vara pådrivande
            för höjda ambitionsnivåer och ytterligare åtgärder.
          </note>
          <note>
            Herr ålderspresident! När det gäller kravet i fråga om behovet
            av att jämställdhetsperspektivet ska genomsyra IMF:s arbete råder
            en mycket bred samsyn i Sveriges riksdag. Också detta framgick
            mycket tydligt då finansutskottet och utrikesutskottet fick information
            inför IMF:s vårmöte. Den nya regeringen ämnar fortsätta verka
            starkt pådrivande för förändring och förbättring på detta område.
          </note>
          <note>
            Med detta, herr ålderspresident, yrkar jag återigen bifall till
            förslaget i betänkandet och avslag på reservationerna med anledning
            av motionerna.
          </note>
          <note type="speaker">
            Anf. 92 JÖRGEN ANDERSSON (M):
          </note>
          <note>
            Herr ålderspresident! Jag hade inte anmält mig till denna debatt.
            Men efter Håkan Svennelings inlägg kunde jag inte låta bli att
            delta i debatten.
          </note>
          <note>
            Jag har inte för avsikt att gå i polemik mot honom, även om det
            var rätt tydligt att det fanns en politisk och ideologisk bevekelsegrund
            för Håkan Svennelings argumentation.
          </note>
          <note>
            I stället tänker jag lite kortfattat informera om det interparlamentariska
            nätverket som understöds av både Världsbanken och IMF. Jag hade
            ynnesten att få delta i detta möte under förra veckan.
          </note>
          <note>
            Syftet med dessa interparlamentariska möten är att öka demokratin
            i fråga om Världsbankens och IMF:s insatser i olika utvecklingsländer.
          </note>
          <note>
            Precis som Håkan Svenneling argumenterade när det gäller detta
            finns det ett värde i att få en legitimitet och ökad transparens
            för verksamheterna i utvecklingsländerna. Problemet är dock att
            enligt Håkan Svennelings resonemang skulle denna legitimitet snarare
            befästa regeringarnas möjligheter att agera i utvecklingsländerna
            och kanske inte i lika stor utsträckning få en större demokratisering
            och förankring i parlamenten. Därför tycker jag att det kan vara
            bra att åtminstone informera om den verksamhet som finns i det
            interparlamentariska nätverket.
          </note>
          <note>
            Deltagandet från utvecklingsländerna var rätt dominant och stort
            under det möte som vi hade i förra veckan. Som kuriosa kan jag
            också nämna att det var rätt många kvinnor från till exempel många
            afrikanska länder. De hade en mycket stark förankring ute hos
            sina väljare i respektive länder. Det var väl om något en mycket
            positiv upplevelse.
          </note>
          <note>
            Det är också positivt att man från parlamentens sida tar tillfället
            i akt att få någon form av bättre balans när det gäller transparens
            och legitimitet gentemot de egna regeringarna och att man faktiskt
            tar tillfället i akt att öka sin kompetens och förstå anledningarna
            till att det föreslås vissa reformer och att man verkligen jobbar
            för att öka inflytandet.
          </note>
          <note>
            I grund och botten har vi nog egentligen samma inställning, även
            om jag personligen kanske inte står bakom Håkan Svennelings ideologiska
            bevekelsegrund.
          </note>
          <note>
            Med det sagt skulle jag också vilja passa på att göra lite reklam.
            I detta interparlamentariska nätverk har man också möjlighet att
            skapa local chap ­ ters ute i varje parlament. Dessa local chapters
            ska verka ännu mer för en demokratisk förankring av olika beslut.
            Även vi i Sverige har möjlighet att sätta upp ett local chapter,
            vilket vi har försökt att göra. Dessvärre har in ­ tresset inte
            varit så jättestort. Därför vill jag passa på, herr ålderspresident,
            att göra reklam för local chapters och bjuda in, kanske särskilt
            Håkan Svenneling, till deltagande i diskussioner om hur vi kan
            utveckla och öka förståelsen för olika länders möjligheter att
            få en starkare legitimitet och en bättre demokratisk förankring
            för goda och nyttiga reformer i utveck ­ lingsländerna.
          </note>
          <note>
            Med detta sagt vill jag också passa på att yrka bifall till förslaget
            i betänkandet.
          </note>
          <note>
            I detta anförande instämde Michael Svensson (M).
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 18 .)
          </note>
          <note>
            § 16 U tbildning för nyanlända elever – mottagande och skolgång
          </note>
          <note>
            Utbildningsutskottets betänkande 2014/15:UbU6
          </note>
          <note>
            U tbildning för nyanlända elever – mottagande och skolgång (prop.
            2014/15:45)
          </note>
          <note>
            föredrogs.
          </note>
          <note type="speaker">
            Anf. 93 BETTY MALMBERG (M):
          </note>
          <note>
            Herr ålderspresident! För några år sedan gjorde jag ett studiebesök
            på en skola i Norrköping. Syftet var att möta lärare och skolledare
            för att lyssna in hur de arbetar med mottagandet av nyanlända
            elever. Just det här besöket var särskilt intressant , eftersom
            detta var en skola som var känd för att vara duktig på området
            – man var duktig på att snabbt kunna få nyanlända elever att delta
            i ordinarie undervisning.
          </note>
          <note>
            Som svar på frågan om varför de var så duktiga berättade lärarna
            att det inte alltid hade varit så. Det hade blivit en vändning.
            Vändningen hade kommit då de själva hade insett att de inte kunde
            fortsätta att tycka synd om eleverna. Tidigare hade de tänkt:
            De här eleverna har fått hela sin tillvaro uppochnedvänd. Av något
            slags missriktad hänsyn hade lärarna kompenserat detta med att
            ge eleverna kortare dagar. Men mindre undervisningstid var självklart
            inte vad eleverna behövde för att få sin tid att lära sig språket,
            lyckas i sina studier, få klasskompisar och lägga grund för en
            ny framtid. Tänk så fel det kan bli! Men, som sagt, lärarna hade
            själva kommit på att deras arbetssätt inte funkade. De gjorde
            en förändring. Det är detta det handlar om: Lärarna återtog där
            sin professionella roll för att rusta eleverna rätt.
          </note>
          <note>
            På samma sätt menar jag att det i betänkandet finns en missriktad
            hänsyn i regeringens förslag när det gäller hur och när nyanlända
            elever ska bedömas. Nya Moderaterna och övriga allianspartier
            vill att detta ska vara möjligt att göra redan från förskoleklass.
            Men regeringen ihop med både Vänsterpartiet och Sverigedemokraterna
            menar att ”det i viss mån anses som stötande att skilja ut utlandsfödda
            barn och låta dem genomgå bedömning enbart av det skäl et att
            de är utlandsfödda”.
          </note>
          <note>
            Tänk då på den synvända som lärarna gjorde och vad som skedde
            vid skolan i Norrköping! Jag är övertygad, både som förälder och
            utbildningspolitiker, om att de tänker rätt. Flera remissinstanser,
            däribland Skolverket och Lärarförbundet, stämmer in i detta och
            skriver i sina remissvar att det finns elever som kommer före
            sju års ålder och som har behov av bedömning. I propositionen
            hänvisas till en forskare vid namn Böhlmark. Han för i en studie
            från 2007 fram att det för elevernas framtida prestationer – han
            har analyserat deras resultat i PISA – finns en kritisk tidpunkt,
            och det är vid nio års ålder. Men vissa skillnader uppstår redan
            innan dess, redan vid sju års ålder .
          </note>
          <note>
            Han finner dessutom att det skulle kunna skilja uppemot ett helt
            skolår i läsförståelse mellan elever som anländer innan de har
            fyllt fem och dem som anländer efter det att de har fyllt tolv
            år. Obligatorisk bedömning av nyanlända måste därför ske från
            och med förskoleklassen . Det är alltså vad Alliansen vill. Det
            är både viktigt och riktigt. Flera remissinstanser och forskare
            visar detta, och elevernas resultat har visat att det här är rätt
            väg att gå.
          </note>
          <note>
            Herr talman! Jag vill tala särskilt om Nya Moderaternas och allianspartiernas
            reservation nr 3. Den handlar om hur länge en elev maximalt kan
            vara placerad i förberedelseklass. När denna fråga remissbehandlades
            var förslaget att tiden skulle vara ett år. Sedan hade man en
            trappa upp; om det fanns särskilda skäl kunde man utsträcka tiden
            till ett och ett halvt år. Om det fanns synnerliga skäl, som det
            heter i juridiskt perspektiv, kunde man utsträcka tiden till två
            år. Huvudbudskapet var alltså att normaltiden för undervisning
            i förberedelseklass skulle vara max ett år.
          </note>
          <note>
            Om man tittar på vad remissinstanserna har tyckt om detta ser
            man att ingen direkt hade invändningar. Eftersom det även i detta
            förslag fanns en maxtid satt till två år uttalar sig Svenska Skolläkarförening
            en och säger att de är tveksamma till att skolgång i förberedelseklass
            bör pågå i upp till två år. Det skulle inte vara gynnsamt för
            flertalet elever, menar de.
          </note>
          <note>
            Detta struntar regeringen i. Det förslag som vi får på vårt bord
            i detta betänkande säger helt sonika att man sätter en maxgräns
            vid två år – punkt. Det tycker regeringen ihop med både Vänsterpartiet
            och Sverige demokraterna är det rätta. Det finns därför en stor
            risk för att just två år blir normaltid för alla elever.
          </note>
          <note>
            Professionen och skolläkarna använde orden att detta sannolikt
            inte är gynnsamt för flertalet elever. Målet måste vara att de
            nyanlända eleverna följs successivt och kontinuerligt och att
            de sedan så snabbt som möjligt ska kunna gå vidare till den ordinarie
            undervisningen.
          </note>
          <note>
            Herr talman! Vi moderater står självklart bakom samtliga våra
            reservationer, men för tids vinnande yrkar jag bifall endast till
            reservation 2 och 3.
          </note>
          <note>
            (Applåder)
          </note>
          <note type="speaker">
            Anf. 94 STEFAN JAKOBSSON (SD):
          </note>
          <note>
            Min talman! Jag vill börja med att yrka bifall till Sver igedemokraternas
            reservation nr 1.
          </note>
          <note>
            Vi i Sverigedemokraterna ser mycket positivt på att en definition
            av begreppet nyanländ införs i skollagen och därmed också krav
            på kunskapsbedömning och särskilda åtgärder för den nyanlände.
            Rättigheter och skyldigheter måste följa varandra. Svenskundervisningen
            är grundbulten för en lyckad integration och assimilering.
          </note>
          <note>
            Det Sverigedemokraterna i det här fallet vänder sig emot är så
            kallade papperslösa, eller i tydligare ordalag illegala personer,
            som ska få rätt till samma sak. Landets lagar ska följas. Att
            de som inte, efter oftast långa processer där man har prövats
            och omprövats, har getts uppehållstillstånd ska ges samma möjligheter
            är helt fel , enligt Sverigedemokraterna. Det kan inte vara så
            att vi omyndigförklarar en instans.
          </note>
          <note>
            Signalerna som vi sänder är att vi totalt omyndigförklarar Migrationsverket
            och dess personal samt underminerar deras verksamhet. Hur motiverande
            tror min talman att det är att arbeta på Migrationsverket när
            vi har en sjuklöver som totalt omyndigförklarar dem?
          </note>
          <note>
            Vi sänder även signaler till alla de nyanlända och de tidigare
            anlända: Du behöver inte uppfylla alla krav som ställs på dig,
            utan du kan bara välja att gå under jord. På så sätt har du tillgång
            till hela vårt välfärdssystem samt dess fördelar utan att på något
            sätt bidra till det.
          </note>
          <note>
            Min talman! Här inne sitter det många lärare och föräldrar. Tror
            ni på fullaste allvar, mitt herrskap, att så inkonsekventa signaler
            till barn och ungdomar fungerar? Det tror inte Sverigedemokraterna.
            Vi kan inte ha myndigheter i Sverige som ska arbeta på olika sätt.
            Sveriges lagar måste följas, och personer som inte uppfyller de
            väldigt liberala krav som finns för att få asyl eller bli anhöriginvandrare
            ska absolut inte omfattas av detta system.
          </note>
          <note>
            Återigen vill jag lyfta fram punkten att det är bra att vi inför
            en defini ­ tion av nyanländ. Men mot den bakgrunden anser Sverigedemokraterna
            att de barn och ungdomar som ska vistas i landet utan stöd av
            myndighetsbeslut eller författning inte heller ska omfattas av
            definitionen nyanländ.
          </note>
          <note type="speaker">
            Anf. 95 BETTY MALMBERG (M) replik:
          </note>
          <note>
            Herr talman! Jag vet inte riktigt hur jag ska angripa det här.
            I hela FN-systemet och i hela världen har vi någonting som vi
            talar om som heter mänskliga rättigheter. En sådan rättighet,
            som är oerhört central och väsentlig för alla, är just barnens
            rättigheter – barnens rättigheter till skolgång.
          </note>
          <note>
            Om vi ska göra förändringar i världen är det genom barn som får
            tillgång till utbildning. Det är det fundamentala för att vi ska
            kunna få en bättre värld.
          </note>
          <note>
            Om detta är nog de flesta individer och världsinvånare överens.
            Det smärtar mig därför att höra Stefan Jakobsson exkludera en
            del av de unga människor som finns i vårt land. Det smärtar mig
            att vi ska behöva definiera människor som kanske inte av egen
            kraft har hamnat i vårt land utan faktiskt är medföljare till
            sina familjer. Är det deras fel att deras föräldrar har valt att
            flytta till ett land någon annanstans i världen? Självklart måste
            dessa barn inkluderas.
          </note>
          <note>
            Jag är tacksam och glad för det beslut som tidigare finns. Självklart
            ska vi se till att också dessa barn, de må kallas nyanlända eller
            annat, har rätt till sin utbildning för att kunna vara med och
            förbättra världen.
          </note>
          <note>
            (Applåder)
          </note>
          <note type="speaker">
            Anf. 96 STEFAN JAKOBSSON (SD) replik:
          </note>
          <note>
            Herr talman! Självklart ska mänskliga rättigheter gälla. Mänskliga
            rättigheter gäller för att söka asyl. Om man har blivit nekad
            en, två, tre eller till och med fyra gånger i vissa fall har man
            uppenbarligen ingen rätt att vistas här, enligt asylpolitiken
            vi för och som är väldigt liberal, vilket jag upprepar.
          </note>
          <note>
            Det är signalpolitik vi talar om, Betty Malmberg.
          </note>
          <note>
            Nej, självklart är det inte deras fel. Min talman, det här är
            personer som är medföljande för att komma till Sverige. Men om
            vi börjar glida på reglerna, om vi sätter de olika myndigheterna
            emot varandra så att den ena ska göra en sak och den andra ska
            göra en annan sak, kommer vi att få stora problem i Sverige. Vi
            har lagar som finns till för att följas.
          </note>
          <note type="speaker">
            Anf. 97 BETTY MALMBERG (M) replik:
          </note>
          <note>
            Herr talman! Myndigheter kan ha olika bevekelsegrunder , absolut
            , och de kan ha olika uppdrag. M en riksdagen har fattat et t
            beslut som säger att alla barn som befinner sig i vårt land har
            rätt till utbildning. Det är det som jag pliktar till. Att dessa
            barn också ska ha sin rätt till utbildning är det viktiga för
            oss.
          </note>
          <note>
            Barnens rättigheter är mänskliga rättigheter, och där vet vi
            att utbildning är en nyckel och en framgångsfaktor.
          </note>
          <note type="speaker">
            Anf. 98 STEFAN JAKOBSSON (SD) replik:
          </note>
          <note>
            Herr talman! Betty Malmberg och jag är helt överens i frågan
            om att utbildning är grundstommen för att komma någonstans i ett
            samhälle. Där håller jag med mig.
          </note>
          <note>
            Problemet är fortfarande att om vi har en signalpolitik som låter
            folk ta sig till Sverige på illegala vägar och illegalt vistas
            i Sverige motiverar vi inte de personer som är nyanlända att ta
            tag i sitt liv och motiveras till att komma in i utbildningssystemet
            och i arbetslivet.
          </note>
          <note>
            Vi ger hela tiden olika signaler. Det är här som jag vänder mig
            mot er som föräldrar och mot de som jobbat som lärare. Vi kan
            inte skicka olika signaler till barn och ungdomar eller till föräldrar
            som kommer hit. Det är ju inte barnens fel att föräldrarna har
            tagit sig hit. Det är faktiskt föräldrarnas fel att de har tagit
            sig hit och vistas här i dag. De har blivit prövade och tyvärr
            inte fått rätt att stanna.
          </note>
          <note>
            Anf. 99 ULRIKA CARLSSON i Skövde (C):
          </note>
          <note>
            Herr talman! Först vill jag säga att jag är väldigt glad över
            att den här propositionen nu kommer, för det är oerhört centralt
            att de barn som definieras som och är nyanlända i vårt land också
            får rätt till en bra utbildning och ett bra mottagande, som man
            bör få i ett land som Sverige.
          </note>
          <note>
            Likt Betty Malmberg hade jag för ett tag sedan förmånen att få
            träffa engagerade och fantastiskt duktiga lärare som jobbade med
            många nyanlända barn. I mitt exempel handlade det om Helenaskolan
            i Skövde. På bara ett par år har man tagit emot närmare 200 nyanlända
            ungdomar i årskurserna 7–9. Behovet av struktur, de här barnens
            rätt till utbildning och en fungerande verksamhet är så centralt.
          </note>
          <note>
            Efter att jag sagt att propositionen verkligen är välkommen vill
            jag pe ­ ka på ett antal punkter där Alliansen har lämnat gemensamma
            reservation ­ er, eftersom vi ser att det behöver göras ändringar
            i formuleringarna i pro ­ positionen för att stärka barnens rättigheter
            till en bra utbildning än mer.
          </note>
          <note>
            Precis som tidigare sagts i debatten är nyanlända en väldigt
            heterogen grupp. De är olika och kommer från olika länder, men
            de kommer också från helt olika skolsystem. Det är då så oerhört
            viktigt att de får sina kunskaper bedömda på ett bra sätt för
            att man ska veta vilken typ av stöd de behöver.
          </note>
          <note>
            Här vill jag lyfta fram den reservation som säger: Varför enbart
            begränsa sig till grundskolan och inte också ge sexåringarna,
            som många gånger kommer in i förskoleklasser, möjlighet att få
            sina kunskaper bedömda för att veta på vilket sätt de skulle behöva
            ha stöd? Allianspartierna förslår också att denna rätt ska gälla
            upp till 18 år.
          </note>
          <note>
            Förmånen att få möta engagerade lärare ger energi också till
            det uppdrag vi har som lagstiftare. Behovet av att på olika sätt
            lyfta in olika kompetenser blir då väldigt viktigt. Något som
            inte preciseras i betänkandet är på vilket sätt språkstödjare
            ska göras tillgängliga för alla elever och alla de möjligheter
            som de behöver ha och på vilket sätt man kan få en anställning
            som språkstödjare kopplat till kravet på lärarlegitimation och
            så vidare. Vi har alltså några utmaningar framöver i att titta
            på hur vi ska kunna göra det här på ett bra sätt.
          </note>
          <note>
            Herr talman! Jag får inte glömma att yrka bifall till reservationerna
            2 och 3, som bland annat handlar om förberedelseklassen. Varför
            sätta två år som något slags gräns och inte skriva in att man
            så snart som möjligt ska få tillgång till den ordinarie utbildningen?
            Alliansen lyfter också fram att starkt fokus ska sättas på att
            snabbt och effektivt ge de nyanlända eleverna grundläggande kunskaper
            i det svenska språket. Möjligheten att genomföra en nationell
            satsning på förberedelseklasser i språk på intensivnivå för nyanlända
            elever bör därför ses över. Vi ska ge alla barn och ungdomar som
            kommer till Sverige möjligheter att utifrån sin förmåga nå sin
            potential så att de får rätt sorts utmaningar.
          </note>
          <note>
            I reservation 2, som jag yrkat bifall till, skriver allianspartierna
            att gemensamt för nyanlända elever och svenskfödda elever är att
            de har rätt till kunskap och undervisning.
          </note>
          <note>
            Herr talman! Här skulle jag vilja markera mot den syn på barns
            rättigheter som framfördes av Sverigedemokraternas Stefan Jakobsson.
            Det kan låta väldigt positivt när man läser Sverigedemokraternas
            reservation, men att man därefter börjar kalla barn för illegala
            personer och vill frånta dem rätten till utbildning ser jag som
            oerhört stötande.
          </note>
          <note>
            Jag är glad över det massiva stöd som framfördes tidigare i replikväxlingen
            för att barn har sina egna rättigheter och att dessa har vi ingen
            som helst rätt att ta ifrån dem.
          </note>
          <note>
            Avslutningsvis, herr talman, skulle jag vilja ge en eloge till
            alla de lärare som gör ett fantastiskt jobb ute på Sveriges skolor.
            Jag hoppas att de upplever att dagens proposition och förslag
            ytterligare ska stärka möjligheten att ge nyanlända barn deras
            rätt till kunskap men också en god struktur för att nå målet i
            den svenska skollagen, nämligen att alla barn ska få chansen att
            nå så långt som möjligt utifrån sin potential. Och de här barnen
            behöver stöd på olika sätt. Därför är jag än en gång glad att
            den här propositionen nu läggs fram för riksdagen, samtidigt som
            jag beklagar att man inte fullt ut förstärker den på det sätt
            som allianspartiernas reservationer visar på.
          </note>
          <note>
            (Applåder)
          </note>
          <note type="speaker">
            Anf. 100 DANIEL RIAZAT (V):
          </note>
          <note>
            Alla barn har lika stor rätt till kunskap och utbildning. I dag
            fungerar dock inte skolornas mottagande av och stöd till nyanlända
            elever tillräckligt bra. Detta leder till att nyanlända elever
            inte ges rätt till kunskap på samma villkor som andra elever.
            Vi är därför positiva till propositionens förslag om en tydligare
            reglering av vem som ska definieras som nyanländ, att elevens
            kunskaper ska bedömas och hur inplacering i årskurs och undervisningsgrupp
            ska gå till.
          </note>
          <note>
            Det är också positivt att användandet av förberedelseklass lagregleras.
            Regeringen har avvägt och tagit hänsyn till remissinstansernas
            synpunkter på ett bra sätt. Vi har inga avvikande förslag på dessa
            punkter.
          </note>
          <note>
            Propositionens förslag förbättrar förutsättningarna för att nyanlända
            barn ska få en bra start i den svenska skolan. Det är dock fortfarande
            upp till skolorna och kommunerna att tillämpa bestämmelserna på
            ett bra sätt, vilket oroar Vänsterpartiet.
          </note>
          <note>
            Många elever som kommer till Sverige efter sju års ålder får
            i dag gå alldeles för länge i förberedelseklass. I dessa klasser
            samlas elever med olika förkunskaper och förutsättningar. Vi ser
            en risk för att förberedelse ­ klass överanvänds på bekostnad
            av elevers möjlighet att delta i den ordinarie undervisningen
            med studiehandledning på modersmålet.
          </note>
          <note>
            Studiehandledningen är i dag mycket eftersatt. Vänsterpartiets
            långsiktiga ambition är att samtliga elever i grundskolan och
            gymnasieskolan som kommer till Sverige efter sju års ålder ska
            få tillgång till studiehandledning på sitt modersmål. Vi har tidigare
            presenterat satsningar på att förbättra situationen vad gäller
            studiehandledningen.
          </note>
          <note>
            Vänsterpartiets förslag om statligt huvudansvar för den svenska
            skolan kan också knytas till detta. Staten får då ett större ansvar
            för att reda ut den ohållbara situation som finns i dag.
          </note>
          <note>
            Även möjligheten att använda prioriterade timplaner där studietid
            om ­ fördelas från andra ämnen till svenska eller svenska som
            andra språk under en tid riskerar tyvärr att överanvändas så länge
            man inte förbättrar situa ­ tionen gällande studiehandledning.
          </note>
          <note>
            Det är framför allt med anledning av dessa farhågor, men även
            för att propositionens förslag i övrigt ska tillämpas på det sätt
            som det är tänkt, som vi anser att det är mycket angeläget att
            de föreslagna förändringarna i skollagen tidigt följs upp. En
            uppföljning bör göras under 2018.
          </note>
          <note>
            Jag yrkar bifall till Vänsterpartiets reservation.
          </note>
          <note>
            Låt mig avslutningsvis gå över till ett ämne som kom upp tidigare.
            Jag vill tacka föregående talare som på ett tydligt sätt tog ställning
            mot de idéer som strider mot de demokratiska värderingar vi ska
            ha i vårt land.
          </note>
          <note>
            Jag är själv ett av de barn som det talades om i talarstolen.
            Jag blir illa berörd när representanter för Sveriges högsta beslutande
            organ så tydligt markerar att de är fientliga till de demokratiska
            värderingar vi har kommit överens om.
          </note>
          <note>
            De människor som Stefan Jakobsson talar om är mina systrar och
            bröder, mina vänner och kamrater. Ingen människa är illegal.
          </note>
          <note>
            (Applåder)
          </note>
          <note type="speaker">
            Anf. 101 BETTY MALMBERG (M) replik:
          </note>
          <note>
            Herr talman! Tack för ditt anförande, Daniel Riazat! Det var
            intressant att ta del av.
          </note>
          <note>
            Jag begärde replik för att det finns en samsyn i våra reservationer
            vad gäller oron för att tiden i förberedelseklass kommer att bli
            för lång. Det är också något vi har sett tidigare, och i propositionen
            talas det om detta. Man ser det som ett problem som måste lösas.
          </note>
          <note>
            Jag försökte beskriva hur vi har sett på det och att vi i det
            ursprungliga förslaget hade en trappa där man hela tiden följer
            den enskilda individen. Det handlar om att låta elever få visa
            sin potential och snabbt komma in i ordinarie undervisning.
          </note>
          <note>
            Varför kan Daniel Riazat inte se att denna del i våra reservationer
            inte kan stämma bättre överens?
          </note>
          <note type="speaker">
            Anf. 102 DANIEL RIAZAT (V) replik:
          </note>
          <note>
            Jag tackar Betty Malmberg för en bra fråga. Vänsterpartiet anser
            också att det finns en risk för detta, men vi menar att propositionen
            i sin helhet är väl uppbyggd och väl genomtänkt. Vi anser dock
            att det måste utvärderas inom ett par år för att se om våra farhågor
            infrias.
          </note>
          <note>
            Vi tycker dock inte att det behöver göras några större förändringar
            i propositionen. Satsas det tillräckligt på studiehandledningen
            i kombina ­ tion med detta kan det bli en mycket bättre situation
            för de nyanlända eleverna.
          </note>
          <note>
            Vänsterpartiet har också tidigare lagt fram förslag på hur det
            ska finansieras. Vänsterpartiet driver även frågan på kommunnivå.
            Som jag nämnde tidigare föreslår Vänsterpartiet dessutom att staten
            ska ha huvudansvaret för den svenska skolan för att garantera
            detta.
          </note>
          <note>
            Det är mitt svar på frågan.
          </note>
          <note type="speaker">
            Anf. 103 BETTY MALMBERG (M) replik:
          </note>
          <note>
            Herr talman! Jag tackar Daniel Riazat för svaret.
          </note>
          <note>
            Redan 2013 fick Skolverket i uppdrag att plocka fram råd och
            stöd för hur man skulle förbättra och ha bättre koll på mottagandet
            av nyanlända elever. Jag vet inte vilket genomslag det har fått.
          </note>
          <note>
            Vi ser båda risken för att detta inte gynnar eleverna. Vi delar
            uppfattningen att det handlar om att ge nyanlända elever det mest
            optimala mottagandet och se till att de får en sjyst chans att
            komma in i det svenska utbildningsväsendet.
          </note>
          <note>
            Det är olyckligt att Daniel Riazat och Vänsterpartiet inte kan
            jämka i denna fråga. Vi delar problembeskrivning och fokus på
            lösning, men ni vill att uppföljningen ska ske före. Vi får hoppas
            att elever inte straffas ut på grund av att uppföljningen inte
            har hunnit ske.
          </note>
          <note type="speaker">
            Anf. 104 DANIEL RIAZAT (V) replik:
          </note>
          <note>
            Jag tackar åter Betty Malmberg. Precis som Betty Malmberg sa
            är vi överens om fokus i denna fråga. Vänsterpartiet anser dock
            att proposition ­ en kommer att förbättra dagens situation på
            skolorna. Enligt förslaget ska inte alla elever gå maxtiden, utan
            tvärtom kommer många elever som har gått i mer än två år att kunna
            komma in i ordinarie undervisning snabbare.
          </note>
          <note>
            Därför anser vi att förslaget är bra, och vi tror att det kan
            bli ännu bättre framöver om fler partier ansluter sig till våra
            förslag om statligt huvudansvar för skolan och om att ge resurser
            till studiehandledning på modersmål, något som i dag är mycket
            eftersatt.
          </note>
          <note type="speaker">
            Anf. 105 CHRISTER NYLANDER (FP):
          </note>
          <note>
            Herr talman! En fascinerande övning som jag brukar göra är att
            fråga en människa vad hon har för drömmar om framtiden. Det kan
            bli lite skrämmande ibland när jag ställer nästa fråga: Hur tror
            du att framtiden blir? Ibland är det nämligen stor skillnad mellan
            den dröm hon har och den mer realistiska bilden.
          </note>
          <note>
            Detta kan säga något om människan i sig, att hon antingen är
            optimist eller pessimist. Det kan också säga en del om hur samhället
            ser ut. Har en människa en dröm som hon vill nå och samtidigt
            en realistisk bild som ligger långt därifrån kan det bero på att
            hon ser att samhället inte ger henne en chans. Då är hon i en
            situation som är rätt besvärlig för henne som individ. Det är
            också ganska besvärligt för ett samhälle som helhet att människor
            ser på sina möjligheter på det sättet.
          </note>
          <note>
            Det är tre saker som avgör vad det blir av oss. Det ena är vilken
            drivkraft och vilka drömmar vi har. Det andra är hur samhället
            ser ut och vilka förutsättningar som finns. Det tredje är vilka
            sociala strukturer och vilken kultur vi föds in i.
          </note>
          <note>
            Det här kan vi som politiker göra en del åt. Vi kan uppmuntra
            drömmar. Vi kan utforma system som gör att människor kan växa
            och utvecklas. Vi kan påverka värderingar.
          </note>
          <note>
            Den proposition vi hanterar handlar ganska mycket om just detta,
            om vilka förutsättningar vi ger de människor som har fått sämst
            start här i livet.
          </note>
          <note>
            Det handlar om att se till att skolan är bra, att mottagandet
            fungerar bättre än vad det gör i dag och att företagsklimatet
            gör att man lättare kommer in på arbetsmarknaden men kanske framför
            allt om det vi behandlar i dag, nämligen hur mottagandet blir
            för nyanlända elever.
          </note>
          <note>
            Detta är centralt och hänger samman med vilka värderingar och
            signaler vi sänder ut och vilka förväntningar vi har på eleverna.
          </note>
          <note>
            Man tar på sig ett väldigt stort ansvar, Stefan Jakobsson, när
            man medvetet försöker sänka människors drömmar och underminera
            deras tro på sin egen framtid. Därför är det allvarligt, Stefan
            Jakobsson, att hålla ett sådant anförande som du just gjorde.
          </note>
          <note>
            Då motsätter man sig inte bara förbättringar i mottagningssystemet
            utan bidrar också till värderingar som gör att människor slutar
            att drömma. De kanske har kvar sina drömmar innerst inne men vågar
            inte tro på dem. Diskrepansen mellan de drömmar människor skulle
            vilja ha och har och de förväntningar de har på framtiden gör
            att många far väldigt illa. Det är ett stort ansvar man tar på
            sig.
          </note>
          <note>
            Det synsätt som ligger bakom den fundering jag hade inledningsvis,
            herr talman – att vi kan påverka människors liv på olika sätt
            – gör att man blir mer intresserad av vart människor är på väg
            i stället för var människor kommer ifrån.
          </note>
          <note>
            Hur skapar vi ett samhälle med ett klimat och värderingar som
            gör att människor vågar tro på sin framtid och ser att de har
            stora chanser? Också ur den synvinkeln är skolan helt central.
            Man bör se till att man har höga ambitioner, bra mottagningsförmåga
            och bra förberedelseklasser i skolan men också fundera på hur
            eleverna kan ta sig vidare till den ordinarie skolan så snabbt
            som möjligt.
          </note>
          <note>
            Jag tycker att det i grunden är bra att regeringen nu lägger
            fram denna proposition. Där finns många bra förslag. Betty Malmberg
            och Ulrika Carlsson sa tidigare att det skulle kunna bli ännu
            bättre.
          </note>
          <note>
            Jag håller med Daniel Riazat om att det förmodligen hade blivit
            ännu bättre med ett tydligt huvudmannaskap och om att studiehandledning
            är viktigt och kan underlätta för eleverna att komma vidare till
            den ordinarie grundskolan.
          </note>
          <note>
            Alliansen vill utveckla förslaget genom att låta bedömningen
            omfatta 6- till 18-åringar. Det skulle underlätta mottagandet.
            Varje elev oavsett ålder får ett bättre mottagande och kan komma
            in på rätt nivå. Man bör sätta in rätt stöd så tidigt som möjligt.
          </note>
          <note>
            Vi skulle också vilja att man inte låter tvåårsperioden bli en
            ram, ett mål eller någon form av förväntning utan att man hela
            tiden prövar om det är möjligt att tillsammans med omfattande
            studiehandledning gå in i den ordinarie undervisningen.
          </note>
          <note>
            Vi skulle vilja att man ger Skolverket i uppdrag att fundera
            på hur lärarnas kompetens på området kan förbättras och goda exempel
            spridas.
          </note>
          <note>
            Därför, herr talman, yrkar jag bifall till reservationerna 2
            och 3. De delar som läggs fram i regeringens proposition har ett
            starkt stöd. Propositionen kan dock bli bättre och skulle då kunna
            bidra ytterligare till att människors drömmar kan förverkligas.
          </note>
          <note>
            Herr talman! Bra steg tas i rätt riktning. De hade kunnat vara
            längre och fler, men jag yrkar bifall till förslaget i betänkandet
            utom i de delar som berörs av reservationerna 2 och 3.
          </note>
          <note>
            (Applåder)
          </note>
          <note type="speaker">
            Anf. 106 THOMAS STRAND (S):
          </note>
          <note>
            Herr talman! Varje elev som börjar skolan ska ges de bästa förutsättningar
            för att inhämta kunskaper och växa som människa. Det gäller alla
            elever, oavsett om man är född här i Sverige eller någon annanstans
            i världen.
          </note>
          <note>
            Vi ska ha en likvärdig skola för alla. Vi ska ha en skola som
            präglas av hög rättssäkerhet. Det handlar egentligen om att sätta
            barnet och eleven i centrum. Vi måste därför förbättra integrationen
            i vårt samhälle. Sverige har förändrats. Vi lever i dag i ett
            mångkulturellt samhälle som jag är väldigt stolt över. Då är det
            särskilt viktigt att arbeta för allas lika värde.
          </note>
          <note>
            Vi vet att elever med utländsk bakgrund och nyanlända elever
            generellt sett har svårare att nå grundskolans kunskapskrav. 73
            procent av eleverna med utländsk bakgrund nådde behörighet till
            gymnasieskolans nationella program läsåret 2013/14, men endast
            27 procent av de nyanlända eleverna.
          </note>
          <note>
            Vi måste därför bli bättre på att möta nyanlända elever så att
            de snabbt lär sig svenska och kommer in i den ordinarie undervisningen,
            för vi vet att det är viktigt med en bra grundskoleutbildning
            och en genomgången gymnasieutbildning.
          </note>
          <note>
            Det är detta som dagens debatt handlar om: regeringens proposition
            Utbildning för nyanlända elever – mottagande och skolgång .
          </note>
          <note>
            Tyvärr har vi i dag ingen tydlig reglering kring mottagandet
            av och skolgången för nyanlända elever. Denna otydlighet har lett
            till att det ser lite olika ut i Sverige. Det fungerar inte alltid
            så bra som det skulle kunna göra överallt i vårt land. Men med
            förslaget och propositionen säkerställer vi nu att vi möter nyanlända
            elever på ett bättre sätt för att ge ett bättre mottagande och
            en bättre skolgång.
          </note>
          <note>
            Vi får en tydlig definition av vilka som tillhör gruppen nyanlända.
            Vi får också en tydlig lagreglering av hur de nyanlända eleverna
            ska tas emot i skolan och vilka åtgärder som ska vidtas. Det handlar
            om bedömning och om placering i årskurs och undervisningsgrupp.
            Det ger möjlighet att ha förberedelseklasser och en prioriterad
            timplan. Alla dessa åtgärder är viktiga för att möta nyanlända
            elever.
          </note>
          <note>
            Det är viktigt att nyanlända elevers kunskaper skyndsamt bedöms
            så att man får en placering i årskurs och en undervisningsgrupp
            som motsvarar elevens behov. Det är viktigt med tanke på den relativt
            snäva definition av nyanlända som finns i propositionen.
          </note>
          <note>
            Regeringen säger också i propositionen att det inte är något
            som hindrar att de elever som har kommit till Sverige före skolstarten
            får en bedömning. Men det är rektorn som avgör om behovet föreligger
            och om en bedömning ska göras.
          </note>
          <note>
            Jag vill kommentera detta med förberedelseklass, som det har
            kommit kritik om från allianspartierna. När man läser propositionen
            tycker jag att deras reservation slår in öppna dörrar, för det
            sägs i propositionen att rektorn kontinuerligt ska bedöma när
            en elev kan övergå till den ordinarie undervisningen.
          </note>
          <note>
            Det är inte så att man kan gå maximalt två år. Det finns en maxgräns,
            men rektorn ska göra en kontinuerlig, fortlöpande bedömning av
            när en elev kan flyttas över till ordinarie undervisningsgrupp.
            Det är viktigt att säga det.
          </note>
          <note>
            I den promemoria som har arbetats fram av den borgerliga regeringen
            angavs ett år, särskilda skäl ett och ett halvt år och synnerliga
            skäl två år. Men i den promemorian fanns inte det som jag nämnde
            tidigare med, nämligen att en rektor kan bedöma elever som kommer
            före skolstarten, om det behövs. Det finns också med som en komponent.
          </note>
          <note>
            Det framgår inte av reservationens texter hur den lagstadgade
            bedömningen ska göras och vid vilka intervaller. Jag tycker att
            det finns en ganska stor samsyn, och det är lite att slå in öppna
            dörrar att kräva det som reservanterna gör.
          </note>
          <note>
            Det råder en bred samsyn om regeringens proposition om en tydligare
            lagreglering. Den påbörjades under den borgerliga regeringen och
            slutförs nu av den nuvarande regeringen, som tar fram ett lagförslag.
            Jag tycker att den här debatten andas att vi på det stora hela
            är väldigt överens om att det är en viktig och bra proposition.
          </note>
          <note>
            Den märkligaste avvikelsen står Sverigedemokraterna för, vilket
            redan har angivits i debatten. Jag måste säga att jag blir väldigt
            bestört och ledsen när man ställer barn mot barn. Vi har en lagreglering
            i Sverige som gör att vi tillåter gömda barn att få utbildning.
            Jag är oerhört tacksam över att vi som står bakom den principen
            är i förkrossande majoritet i detta parlament. Jag har oerhört
            svårt att förstå hur man kan ställa barn mot barn och grupp mot
            grupp. Det är inte humant, och det är inte solidariskt. Det bryter
            mot mänskliga rättigheter. Jag är glad över att vi har ett parlament
            som står upp för en värld och en skola där alla behandlas lika.
          </note>
          <note>
            Herr talman! Jag vill också kommentera reservation 2, som handlar
            om bedömning av nyanlända elevers kunskaper. Det har i talarstolen
            framförts att allianspartierna vill ha krav på en obligatorisk
            bedömning och att den ska omfatta även sexåringar och ungdomar
            upp till 18 år. I propositionen går man ju inte så långt som att
            föreslå en obligatorisk bedömning, och det är av ganska förklarliga
            skäl. En sådan bedömning är nämligen inte alltid helt nödvändig,
            utan det är rektorn som avgör när bedömningen är nödvändig och
            ska göras.
          </note>
          <note>
            Jag tycker att principen att ha en tilltro till professionen
            och inte säga att det ska vara obligatorisk bedömning är riktig.
            Jag är lite förvånad över att ni driver det obligatoriet, för
            ni talar själva om vikten av tilltro till professionen. Jag tycker
            att det är tillräckligt att lita på att våra rektorer kan göra
            den här bedömningen när det är nödvändigt. I de flesta fall kommer
            det också att vara nödvändigt, men det ska inte vara obligatoriskt.
          </note>
          <note>
            Jag tycker också att det finns starka skäl att inte utvidga gruppen
            som ska bedömas till att innefatta sexåringar. Regeringen anger
            tre skäl för detta, och ett av dem nämnde Betty Malmberg : Det
            kan uppfattas som stötande att man väljer ut just utlandsfödda
            barn ur gruppen sexåringar för obligatorisk bedömning. Det är
            inte heller nödvändigt, för vissa har varit länge i Sverige och
            behöver inte bedömas. Andra behöver bedömas, för de kommer kanske
            några månader innan skolan startar. Rektorn ska bedöma detta och
            ta det beslutet.
          </note>
          <note>
            Vi ska också undvika att lägga för stora administrativa bördor
            på lärare och rektorer. Jag tycker därför att det är klokt att
            man har den här snäva definitionen men också ventilen att rektorn
            kan säga att ett barn behöver en bedömning. Barnet kan ha kommit
            före skolstarten men behöva bedömning, och den ventilen finns.
            Det är bra.
          </note>
          <note>
            När det gäller gymnasieåldrarna tycker jag att det egentligen
            inte finns skäl att tillmötesgå reservanterna på den punkten heller.
            Vi har ett speciellt introduktionsprogram och en språkintroduktion
            som har till uppgift att bedöma elever och ge dem rätt undervisning
            i svenska eller svenska som andraspråk. Jag tycker att det är
            jätteviktigt att vi har tilltron till att rektorer på gymnasienivå
            kan göra den bedömningen.
          </note>
          <note>
            Sedan ska det också sägas att en utredning om en attraktiv gymnasieutbildning
            har startat. I utredningen finns det direktiv om att se över just
            introduktionsprogrammet på gymnasienivå. Jag tycker alltså att
            det är tillräckligt, och man behöver inte föregå den utredningen.
          </note>
          <note>
            Herr talman! Jag välkomnar den proposition vi nu debatterar.
            Den kommer att stärka nyanlända elevers mottagande och skolgång,
            vilket kommer att stärka likvärdigheten. Jag yrkar bifall till
            utbildningsutskottets förslag i betänkandet, vilket tillstyrker
            propositionen och avstyrker alla reservationer.
          </note>
          <note>
            (Applåder)
          </note>
          <note type="speaker">
            Anf. 107 JABAR AMIN (MP):
          </note>
          <note>
            Herr talman! Jag hade förberett ett anförande för att gå in lite
            mer i detalj på det betänkande och den proposition vi debatterar.
            Jag lämnar dock detta åt sidan och börjar med att tacka Betty
            Malmberg, Ulrika Carlsson i Skövde, Christer Nylander och alla
            andra vänner här för deras starka stöd för de mänskliga rättigheterna
            och allas lika värde.
          </note>
          <note>
            Mina vänner! Det går här en klar skillnad mellan flertalet av
            de svenska partierna – mer eller mindre alla – och ett parti.
            Vi vill se allas lika värde och erbjuda utbildning även till barn
            som är födda i andra länder och av någon anledning, till exempel
            för att undkomma krig och förtryck, har hamnat i Sverige. De är
            inte här för att föräldrarna har gjort fel, som somliga partier
            säger. Sedan har vi det parti som sorterar samhället i vi och
            de – det parti som vill neka och beröva vissa barn rätten till
            en högkvalitativ utbildning.
          </note>
          <note>
            Jag är glad över att det trots våra skillnader i olika frågor
            i Sveriges riksdag finns en bred samstämmighet om de grundläggande
            mänskliga rättigheterna, som att vi ska erbjuda alla en bra utbildning
            oavsett var i världen de är födda . Det är jag glad för, och det
            vill jag tacka för.
          </note>
          <note>
            Herr talman! Den här propositionen handlar i huvudsak just om
            att erbjuda även barn som av en eller annan anledning är nyanlända
            rätt till undervisning. Det handlar om att sätta in en definition:
            Vad är det som menas med ”nyanlända”? I alla fall flertalet av
            oss verkar klara över att det är bra. Många av oss – mer eller
            mindre alla – är också glada över att man sätter in kravet på
            bedömning. Dessa barn ska ha rätt till en bedömning. Skolan ska
            göra en bedömning av deras kunskaper, och när det saknas kunskaper
            ska man erbjudas stöd och möjligheten att gå i förberedelse ­
            klass. Stödet ska sättas in på ett tidigt stadium.
          </note>
          <note>
            Det handlar om att se till att skolan blir likvärdig och att
            se till att alla barn klarar skolan. Vi måste stödja dem som har
            sämre förutsättningar att komma vidare. Det är det denna proposition
            och detta betänkande handlar om.
          </note>
          <note>
            Avslutningsvis, herr talman, yrkar jag bifall till förslaget
            i betänkandet. Jag vill återigen tacka alla er som står upp för
            de mänskliga rättigheterna och för allas lika värde, mot Sverigedemokraternas
            entydiga nekande av somligas rätt att få undervisning och utbildning
            i detta land.
          </note>
          <note>
            (Applåder)
          </note>
          <note type="speaker">
            Anf. 108 STEFAN JAKOBSSON (SD) replik:
          </note>
          <note>
            Herr talman! Jabar Amin har talat om många saker han uppenbarligen
            brinner för. Jag tror att vi har det gemensamt att vi brinner
            för skolan och att det ska gå bra i skolan för alla elever.
          </note>
          <note>
            Thomas Strand talade om varje elev som börjar skolan, och det
            är det vi i Sverigedemokraterna vänder oss mot. Vi anser inte
            att människor som vistas illegalt i Sverige ska ha möjlighet att
            komma in i den svenska skolan, hur behjärtansvärt det än är att
            dessa barn ska få gå i en svensk skolklass.
          </note>
          <note>
            Herr talman! Jabar Amin nämnde mänskliga rättigheter och allas
            lika värde. Han säger att det vore så tråkigt om folk som har
            flytt från krig och annat inte fick gå i skolan. Om man flyr från
            krig eller andra otäckheter får man faktiskt asyl i Sverige. Min
            fråga till Jabar Amin är därför: Hur tänkte du här?
          </note>
          <note type="speaker">
            Anf. 109 JABAR AMIN (MP) replik:
          </note>
          <note>
            Herr talman! Sveriges riksdag har redan, med en stor och överväldigande
            majoritet, beslutat att även de barn som är gömda har rätt till
            utbildning. Det beslutet är redan fattat. Sveriges riksdag är
            redan överens om det, förutom Sverigedemokraterna. Det är här
            skiljelinjen går mellan alla oss andra och er, Stefan Jakobsson.
          </note>
          <note>
            Beslutet är fattat, och nu får ni visa respekt för det. Det här
            är ingen nyhet. Vi går vidare med det beslut som redan är fattat
            om att erbjuda utbildning även till de barnen. Vi ska inte sortera
            barnen i olika fack. ”Du som inte har fått uppehållstillstånd
            och är gömd av någon anledning får inte utbildning, men du som
            står bredvid får utbildning.”
          </note>
          <note>
            Nej tack , Stefan Jakobsson! Nej tack , Sverigedemokraterna!
            Vi ska erbjuda alla barn den möjlighet som Sveriges riksdag har
            beslutat om med en överväldigande majoritet. Det är det som det
            handlar om.
          </note>
          <note type="speaker">
            Anf. 110 STEFAN JAKOBSSON (SD) replik:
          </note>
          <note>
            Herr talman! Jag fick tyvärr inte svar på min fråga. Dessa personer
            som vistas här illegalt har fått sina ärenden prövade, och de
            har då uppenbarligen inte flytt från ett krig, vilket Jabar Amin
            påstår.
          </note>
          <note>
            Vi har talat om signalpolitik många gånger. Jag tror att vi skickar
            helt fel signaler till de m som kommer till Sverige som asylsökande
            och som får asyl. De har oftast gått igenom en lång process som
            kräver mycket tid och energi och ska då få samma rättigheter som
            de som väljer att vistas här illegalt. Vilka signaler sänder politiken
            till dem som kommer hit för att göra rätt för sig och för att
            se till att bidra med skatt? Sverige är en välfärdsstat som bygger
            på ett välfärdssystem.
          </note>
          <note>
            Jag kan se att det finns mycket som skiljer mig och Jabar Amin
            åt när det gäller synen på människor. Det påståendet slängs alltid
            i ansiktet på oss sverigedemokrater. Ja, självklart är synen på
            människor olika. Om jag tvingas välja mellan att rädda min dotter
            eller en vilt främmande man från att drunkna väljer jag självklart
            min dotter. Har jag då en otäck människosyn? Nej, det har jag
            inte. Man värderar människor på olika sätt. Och Sverigedemokraterna
            värderar de personer som har fått komma till Sverige, som bor
            i Sverige och som vistas här på laglig rätt, före dem som vistas
            här olagligt.
          </note>
          <note>
            Är jag som sverigedemokrat välkommen in i Miljöpartiets enhet
            här i riksdagshuset? Får jag vistas där? Nej, det får jag troligtvis
            inte. Får jag vistas där illegalt?
          </note>
          <note>
            Det dras hela tiden paralleller mellan mänskliga rättigheter
            och var vi står. De mänskliga rättigheterna gäller alltid.
          </note>
          <note>
            Jabar Amin, är jag fortfarande välkommen in i Miljöpartiets allra
            heligaste?
          </note>
          <note type="speaker">
            Anf. 111 JABAR AMIN (MP) replik:
          </note>
          <note>
            Herr talman! Det är tydligt att Sverigedemokraternas representant
            är ute och cyklar. Det här är inte en migrationsdebatt. Vi har
            en utbildningsdebatt. Det är inte asylreglerna vi diskuterar.
            Vi diskuterar om Sveriges riksdag ska tillåta att alla barn ska
            få den bedömningen, oavsett om de är födda här eller inte, oavsett
            om de enligt Sverigedemokraterna är så kallade illegala eller
            inte – det finns nämligen inte illegala barn. Vi diskuterar om
            de ska få rätt till en kvalitativ utbildning.
          </note>
          <note>
            Alla i Sveriges riksdag, förutom Sverigedemokraterna, vill ge
            dem den rätten, har gett dem den rätten och vill fortsätta se
            till att de får den bedömning och det stöd som föreslås i betänkandet.
            Ni sverigedemokrater vill däremot beröva de barnen det. Ni beskriver
            dem som illegala, och de ska inte ha rätt till det.
          </note>
          <note>
            Nej tack! Det är skiljelinjen mellan alla oss andra och er. Vi
            står för allas lika värde, och vi står för de mänskliga rättigheterna.
            Ni står för sortering, för en sorteringspolitik och en politik
            som hör till det förflutna.
          </note>
          <note>
            (Applåder)
          </note>
          <note>
            (forts. § 19)
          </note>
          <note>
            Ajournering
          </note>
          <note>
            Kammaren beslutade kl. 15.54 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            § 17 Beslut om ärende som slutdebatterats den 16 april
          </note>
          <note>
            AU7 Arbetslöshetsförsäkringen
          </note>
          <note>
            Punkt 2 (En allmän och obligatorisk arbetslöshetsförsäkring)
          </note>
          <note>
            1. utskottet
          </note>
          <note>
            2. res. 2 (SD)
          </note>
          <note>
            Votering:
          </note>
          <note>
            254 för utskottet
          </note>
          <note>
            41 för res. 2
          </note>
          <note>
            54 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 7 S, 70 M, 21 MP, 19 C, 18 V, 16 FP, 13 KD
          </note>
          <note>
            För res. 2: 41 SD
          </note>
          <note>
            Frånvarande: 16 S, 14 M, 8 SD, 4 MP, 3 C, 3 V, 3 FP, 3 KD
          </note>
          <note>
            Punkt 7 (Ersättningsnivån i arbetslöshetsförsäkringen)
          </note>
          <note>
            1. utskottet
          </note>
          <note>
            2. utskottets förslag till beslut med godkännande av motiveringen
            i res. 4 (M, C)
          </note>
          <note>
            Votering:
          </note>
          <note>
            206 för utskottet
          </note>
          <note>
            89 för res. 4
          </note>
          <note>
            54 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 41 SD, 21 MP, 18 V, 16 FP, 13 KD
          </note>
          <note>
            För res. 4: 70 M, 19 C
          </note>
          <note>
            Frånvarande: 16 S, 14 M, 8 SD, 4 MP, 3 C, 3 V, 3 FP, 3 KD
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 18 Beslut om ärenden som slutdebatterats vid dagens sammanträde
          </note>
          <note>
            UU17 Riksrevisionens rapport om valutahanteringen i det internatio
            ­ nella utvecklingssamarbetet
          </note>
          <note>
            Kammaren biföll utskottets förslag.
          </note>
          <note>
            FöU8 Genomförande av Seveso III-direktivet
          </note>
          <note>
            Kammaren biföll utskottets förslag.
          </note>
          <note>
            SkU20 Skatteförfarande och folkbokföring
          </note>
          <note>
            Punkt 1 (Skatte- och avgiftskontroll)
          </note>
          <note>
            Propositioner ställdes först beträffande utskottets förslag till
            beslut och därefter i fråga om motiveringen.
          </note>
          <note>
            Förslag till beslut:
          </note>
          <note>
            1. utskottet
          </note>
          <note>
            2. res. 1 (V)
          </note>
          <note>
            Votering:
          </note>
          <note>
            276 för utskottet
          </note>
          <note>
            18 för res. 1
          </note>
          <note>
            1 avstod
          </note>
          <note>
            54 frånvarande
          </note>
          <note>
            Kammaren biföll utskottets förslag till beslut.
          </note>
          <note>
            Partivis fördelning av rösterna:
          </note>
          <note>
            För utskottet: 9 7 S, 69 M, 41 SD, 21 MP, 19 C, 16 FP, 13 KD
          </note>
          <note>
            För res. 1: 18 V
          </note>
          <note>
            Avstod: 1 M
          </note>
          <note>
            Frånvarande: 16 S, 14 M, 8 SD, 4 MP, 3 C, 3 V, 3 FP, 3 KD
          </note>
          <note>
            Sofia Arkelsten (M) anmälde att hon avsett att rösta ja men markerats
            ha avstått från att rösta.
          </note>
          <note>
            Motiveringen:
          </note>
          <note>
            Godkännande av
          </note>
          <note>
            1. utskottets motivering
          </note>
          <note>
            2. motiveringen i res. 2 (C, M, FP, KD)
          </note>
          <note>
            Votering:
          </note>
          <note>
            163 för utskottet
          </note>
          <note>
            118 för res. 2
          </note>
          <note>
            14 avstod
          </note>
          <note>
            54 frånvarande
          </note>
          <note>
            Kammaren godkände utskottets motivering.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 41 SD, 21 MP, 4 V
          </note>
          <note>
            För res. 2: 70 M, 19 C, 16 FP, 13 KD
          </note>
          <note>
            Avstod: 14 V
          </note>
          <note>
            Frånvarande: 16 S, 14 M, 8 SD, 4 MP, 3 C, 3 V, 3 FP, 3 KD
          </note>
          <note>
            Ulla Andersson, Wiwi-Anne Johansson och Emma Wallrup (alla V)
            anmälde att de avsett att avstå från att rösta men markerats ha
            röstat ja.
          </note>
          <note>
            Punkt 5 (F-skatt och näringsverksamhet)
          </note>
          <note>
            Utskottets förslag till beslut med godkännande av
          </note>
          <note>
            1. utskottets motivering
          </note>
          <note>
            2. motiveringen i res. 5 (C, M, FP, KD)
          </note>
          <note>
            Votering:
          </note>
          <note>
            159 för utskottet
          </note>
          <note>
            118 för res. 5
          </note>
          <note>
            18 avstod
          </note>
          <note>
            54 frånvarande
          </note>
          <note>
            Kammaren biföll utskottets förslag till beslut med godkännande
            av utskottets motivering.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 41 SD, 21 MP
          </note>
          <note>
            För res. 5 : 70 M, 19 C, 16 FP, 13 KD
          </note>
          <note>
            Avstod: 18 V
          </note>
          <note>
            Frånvarande: 16 S, 14 M, 8 SD, 4 MP, 3 C, 3 V, 3 FP, 3 KD
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            SkU24 Kroatiens anslutning till skiljemannakonventionen
          </note>
          <note>
            Kammaren biföll utskottets förslag.
          </note>
          <note>
            NU14 Mineralpolitik
          </note>
          <note>
            Punkt 1 (Minerallagen och miljöbalken)
          </note>
          <note>
            1. utskottet
          </note>
          <note>
            2. res. 2 (V)
          </note>
          <note>
            Votering:
          </note>
          <note>
            237 för utskottet
          </note>
          <note>
            18 för res. 2
          </note>
          <note>
            40 avstod
          </note>
          <note>
            54 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 70 M, 1 SD, 21 MP, 19 C, 16 FP, 13 KD
          </note>
          <note>
            För res. 2: 18 V
          </note>
          <note>
            Avstod: 40 SD
          </note>
          <note>
            Frånvarande: 16 S, 14 M, 8 SD, 4 MP, 3 C, 3 V, 3 FP, 3 KD
          </note>
          <note>
            Punkt 2 (Avgifter, ersättningar och gruvskatt)
          </note>
          <note>
            1. utskottet
          </note>
          <note>
            2. res. 3 (SD)
          </note>
          <note>
            Votering:
          </note>
          <note>
            254 för utskottet
          </note>
          <note>
            41 för res. 3
          </note>
          <note>
            54 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 7 S, 70 M, 21 MP, 19 C, 18 V, 16 FP, 13 KD
          </note>
          <note>
            För res. 3: 41 SD
          </note>
          <note>
            Frånvarande: 16 S, 14 M, 8 SD, 4 MP, 3 C, 3 V, 3 FP, 3 KD
          </note>
          <note>
            Punkt 3 (Uranbrytning och uranprospektering)
          </note>
          <note>
            1. utskottet
          </note>
          <note>
            2. res. 4 (C)
          </note>
          <note>
            Votering:
          </note>
          <note>
            259 för utskottet
          </note>
          <note>
            35 för res. 4
          </note>
          <note>
            55 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 70 M, 41 SD, 20 MP, 2 V, 16 FP, 13 KD
          </note>
          <note>
            För res. 4: 19 C, 16 V
          </note>
          <note>
            Frånvarande: 16 S, 14 M, 8 SD, 5 MP, 3 C, 3 V, 3 FP, 3 KD
          </note>
          <note>
            Ali Esbati (V) anmälde att han avsett att rösta nej men markerats
            ha röstat ja.
          </note>
          <note>
            Punkterna 4 och 5
          </note>
          <note>
            Kammaren biföll utskottets förslag.
          </note>
          <note>
            NU13 Riksrevisionens rapport om effektivitet i exportgarantisystemet
          </note>
          <note>
            Punkt 1 (Effektivitet i exportgarantisystemet)
          </note>
          <note>
            1. utskottet
          </note>
          <note>
            2. res. 1 (SD)
          </note>
          <note>
            Votering:
          </note>
          <note>
            254 för utskottet
          </note>
          <note>
            41 för res. 1
          </note>
          <note>
            54 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 7 S, 70 M, 21 MP, 19 C, 18 V, 16 FP, 13 KD
          </note>
          <note>
            För res. 1: 41 SD
          </note>
          <note>
            Frånvarande: 16 S, 14 M, 8 SD, 4 MP, 3 C, 3 V, 3 FP, 3 KD
          </note>
          <note>
            Punkt 2 (Miljöteknikexport och exportfrämjande)
          </note>
          <note>
            1. utskottet
          </note>
          <note>
            2. res. 2 (M, C, FP, KD)
          </note>
          <note>
            Votering:
          </note>
          <note>
            177 för utskottet
          </note>
          <note>
            118 för res. 2
          </note>
          <note>
            54 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 41 SD, 21 MP, 18 V
          </note>
          <note>
            För res. 2: 70 M, 19 C, 16 FP, 13 KD
          </note>
          <note>
            Frånvarande: 16 S, 14 M, 8 SD, 4 MP, 3 C, 3 V, 3 FP, 3 KD
          </note>
          <note>
            Punkt 4 (Främjande och kapitalflykt)
          </note>
          <note>
            1. utskottet
          </note>
          <note>
            2. res. 4 (V)
          </note>
          <note>
            Votering:
          </note>
          <note>
            277 för utskottet
          </note>
          <note>
            18 för res. 4
          </note>
          <note>
            54 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 7 S, 70 M, 41 SD, 21 MP, 19 C, 16 FP, 13 KD
          </note>
          <note>
            För res. 4: 18 V
          </note>
          <note>
            Frånvarande: 16 S, 14 M, 8 SD, 4 MP, 3 C, 3 V, 3 FP, 3 KD
          </note>
          <note>
            Punkt 6 (Den inre marknaden)
          </note>
          <note>
            1. utskottet
          </note>
          <note>
            2. res. 5 (SD)
          </note>
          <note>
            Votering:
          </note>
          <note>
            254 för utskottet
          </note>
          <note>
            41 för res. 5
          </note>
          <note>
            54 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 7 S, 70 M, 21 MP, 19 C, 18 V, 16 FP, 13 KD
          </note>
          <note>
            För res. 5: 41 SD
          </note>
          <note>
            Frånvarande: 16 S, 14 M, 8 SD, 4 MP, 3 C, 3 V, 3 FP, 3 KD
          </note>
          <note>
            Punkt 7 (Främjande av internationell handel)
          </note>
          <note>
            1. utskottet
          </note>
          <note>
            2. res. 6 (M, C, FP, KD)
          </note>
          <note>
            Votering:
          </note>
          <note>
            179 för utskottet
          </note>
          <note>
            116 för res. 6
          </note>
          <note>
            54 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 1 M, 41 SD, 21 MP, 1 C, 18 V
          </note>
          <note>
            För res. 6: 69 M, 18 C, 16 FP, 13 KD
          </note>
          <note>
            Frånvarande: 16 S, 14 M, 8 SD, 4 MP, 3 C, 3 V, 3 FP, 3 KD
          </note>
          <note>
            Punkt 11 (Handel med sälprodukter)
          </note>
          <note>
            1. utskottet
          </note>
          <note>
            2. res. 9 (M, SD)
          </note>
          <note>
            Votering:
          </note>
          <note>
            183 för utskottet
          </note>
          <note>
            111 för res. 9
          </note>
          <note>
            55 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 7 S, 21 MP, 19 C, 18 V, 16 FP, 12 KD
          </note>
          <note>
            För res. 9: 70 M, 41 SD
          </note>
          <note>
            Frånvarande: 16 S, 14 M, 8 SD, 4 MP, 3 C, 3 V, 3 FP, 4 KD
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            NU15 Redovisning av naturgaslagring i rörledning
          </note>
          <note>
            Kammaren biföll utskottets förslag.
          </note>
          <note>
            KU15 Offentlighet, sekretess och integritet
          </note>
          <note>
            Punkt 2 (Konsekvensanalyser om den personliga integriteten)
          </note>
          <note>
            1. utskottet
          </note>
          <note>
            2. res. 1 (FP)
          </note>
          <note>
            Votering:
          </note>
          <note>
            266 för utskottet
          </note>
          <note>
            27 för res. 1
          </note>
          <note>
            56 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 7 S, 58 M, 40 SD, 21 MP, 19 C, 18 V, 13 KD
          </note>
          <note>
            För res. 1: 11 M, 16 FP
          </note>
          <note>
            Frånvarande: 16 S, 15 M, 9 SD, 4 MP, 3 C, 3 V, 3 FP, 3 KD
          </note>
          <note>
            Maria Abrahamsson, Sotiris Delis, Thomas Finnborg, Mats Green,
            Maria Malmer Stenergard, Gunilla Nordgren, Maria Plass och Maria
            Stockhaus (alla M) anmälde att de avsett att rösta ja men markerats
            ha röstat nej.
          </note>
          <note>
            Punkt 3 (Nätombudsman)
          </note>
          <note>
            1. utskottet
          </note>
          <note>
            2. res. 2 (V)
          </note>
          <note>
            Votering:
          </note>
          <note>
            276 för utskottet
          </note>
          <note>
            19 för res. 2
          </note>
          <note>
            54 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 7 S, 70 M, 41 SD, 21 MP, 19 C, 16 FP, 12 KD
          </note>
          <note>
            För res. 2: 18 V, 1 KD
          </note>
          <note>
            Frånvarande: 16 S, 14 M, 8 SD, 4 MP, 3 C, 3 V, 3 FP, 3 KD
          </note>
          <note>
            Punkt 6 (Sekretessbrytande bestämmelser vid vanvård av djur)
          </note>
          <note>
            1. utskottet
          </note>
          <note>
            2. res. 3 (M, C, FP, KD)
          </note>
          <note>
            Votering:
          </note>
          <note>
            177 för utskottet
          </note>
          <note>
            118 för res. 3
          </note>
          <note>
            54 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 41 SD, 21 MP, 18 V
          </note>
          <note>
            För res. 3: 70 M, 19 C, 16 FP, 13 KD
          </note>
          <note>
            Frånvarande: 16 S, 14 M, 8 SD, 4 MP, 3 C, 3 V, 3 FP, 3 KD
          </note>
          <note>
            Punkt 9 (Behandling av personuppgifter inom kriminalvården)
          </note>
          <note>
            1. utskottet
          </note>
          <note>
            2. res. 4 (SD)
          </note>
          <note>
            Votering:
          </note>
          <note>
            253 för utskottet
          </note>
          <note>
            41 för res. 4
          </note>
          <note>
            55 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 7 S, 70 M, 21 MP, 19 C, 18 V, 15 FP, 13 KD
          </note>
          <note>
            För res. 4: 41 SD
          </note>
          <note>
            Frånvarande: 16 S, 1 4 M, 8 SD, 4 MP, 3 C, 3 V, 4 FP, 3 KD
          </note>
          <note>
            Punkt 11 (Sekretessbrytande regler för SOS Alarm)
          </note>
          <note>
            1. utskottet
          </note>
          <note>
            2. res. 6 (SD)
          </note>
          <note>
            Votering:
          </note>
          <note>
            254 för utskottet
          </note>
          <note>
            41 för res. 6
          </note>
          <note>
            54 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 7 S, 70 M, 21 MP, 19 C, 18 V, 16 FP, 13 KD
          </note>
          <note>
            För res. 6: 41 SD
          </note>
          <note>
            Frånvarande: 16 S, 14 M, 8 SD, 4 MP, 3 C, 3 V, 3 FP, 3 KD
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            KU18 Kommunala och regionala frågor
          </note>
          <note>
            Punkt 2 (Representation i nämnder, utskott och styrelser)
          </note>
          <note>
            1. utskottet
          </note>
          <note>
            2. res. 1 (SD)
          </note>
          <note>
            Votering:
          </note>
          <note>
            254 för utskottet
          </note>
          <note>
            41 för res. 1
          </note>
          <note>
            54 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 7 S, 70 M, 21 MP, 19 C, 18 V, 16 FP, 13 KD
          </note>
          <note>
            För res. 1: 41 SD
          </note>
          <note>
            Frånvarande: 16 S, 14 M, 8 SD, 4 MP, 3 C, 3 V, 3 FP, 3 KD
          </note>
          <note>
            Punkt 10 (Kommuners deltagande i fristadssystemet)
          </note>
          <note>
            1. utskottet
          </note>
          <note>
            2. res. 3 (SD)
          </note>
          <note>
            Votering:
          </note>
          <note>
            254 för utskottet
          </note>
          <note>
            41 för res. 3
          </note>
          <note>
            54 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 7 S, 70 M, 21 MP, 19 C, 18 V, 16 FP, 13 KD
          </note>
          <note>
            För res. 3: 41 SD
          </note>
          <note>
            Frånvarande: 16 S, 14 M, 8 SD, 4 MP, 3 C, 3 V, 3 FP, 3 KD
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            FiU23 Riksbankens förvaltning 2014
          </note>
          <note>
            Punkt 2 (Verksamheten i IMF)
          </note>
          <note>
            1. utskottet
          </note>
          <note>
            2. res. 1 (V)
          </note>
          <note>
            Votering:
          </note>
          <note>
            276 för utskottet
          </note>
          <note>
            18 för res. 1
          </note>
          <note>
            55 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 9 7 S, 70 M, 40 SD, 21 MP, 19 C, 16 FP, 13 KD
          </note>
          <note>
            För res. 1: 18 V
          </note>
          <note>
            Frånvarande: 16 S, 14 M, 9 SD, 4 MP, 3 C, 3 V, 3 FP, 3 KD
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 19 (forts. från § 16) Utbildning för nyanlända elever – mottagande
            och skolgång (forts. UbU6)
          </note>
          <note type="speaker">
            Anf. 112 ANNIKA ECLUND (KD):
          </note>
          <note>
            Herr talman! Ingen kan lämnas oberörd av det som händer i vår
            omvärld just nu. 50 miljoner människor är på flykt. Europa tar
            emot 1 procent av dessa. Tyskland och Sverige är de europeiska
            länder som tar det största ansvaret för att hjälpa människor i
            nöd och på flykt. Det oroliga världsläget har lett till att ett
            växande antal flyktingar söker en fristad i Sverige, och antalet
            nyanlända elever i grund- och gymnasieskolan ökar.
          </note>
          <note>
            Många av de personer som kommer till Sverige just nu är barn
            och ungdomar, och det ställer stora krav på mottagandet i kommunerna.
            Utbildning ska anordnas för alla barn och vuxna. Kommunerna och
            personalen som tar emot nyanlända ställs inför utmaningar, och
            man har ett stort behov av beredskap och kompetensutveckling.
          </note>
          <note>
            Herr talman! Jag vill ge några exempel från den så kallade verkligheten.
          </note>
          <note>
            I en för mig mycket känd kommun med 10 000 invånare kan man titta
            på hur antalet nyanlända ökat. I januari förra året, alltså 2014,
            var det 8 nyanlända barn i förberedelseklass i årskurs 1–5. Nu
            i januari 2015, alltså ett år senare, är det 46 nyanlända i samma
            förberedelseklass. Det ser ungefär likadant ut på högstadiet.
          </note>
          <note>
            Rektorn på denna skola vittnar om att det naturligtvis är en
            stor utmaning och att de har växtvärk men att det också är en
            enorm rikedom som berikar verksamheten på skolan något otroligt.
            Utmaningarna består i att hitta lämpliga lokaler och hinna utbilda
            lärare i SVA, alltså svenska som andraspråk. Han vittnar också
            om att det är oerhört dedikerade lärare som vill ha de här jobben
            och som brinner för att lyckas.
          </note>
          <note>
            Efter högst en månad i Sverige ska barnen befinna sig i någon
            typ av verksamhet där de erövrar det svenska språket. Ofta kan
            barnen ha goda kunskaper i ämnen som matematik, men fokus måste
            ligga på att erövra det svenska språket för att kunna tillgodogöra
            sig de andra ämnena i skolan. I många fall handlar det om att
            man får ett nytt alfabet eller kanske det första alfabetet. Sedan
            ska man lära sig läsa och skriva. Lyckas eleverna här hittar vi
            oftast de allra mest motiverade eleverna i denna grupp. Även familjerna
            är motiverade till att deras barn ska få en ny start i ett nytt
            hemland. Jag är imponerad av hur de som jobbar med dessa frågor
            i kommunerna använder sin uppfinningsrikedom för att lösa de stora
            utmaningarna i den uppkomna situationen.
          </note>
          <note>
            För inte så länge sedan besökte jag Falköping i min egen valkrets.
            På bara några månader tog kommunen emot flera hundra barn i skolorna
            förra året. Många var analfabeter. Det naturliga hade i det läget
            varit att säga att det inte går. Men vad gjorde man? Jo, man öppnade
            sina landsbygdsskolor igen och kallade in pensionerade lågstadiefröknar,
            om man får säga så, som verkligen vet hur man lär barnen att läsa.
            Det var en vinn-vinnsitua ­ tion. Jag ger detta som exempel på
            den goda vilja som finns ute i vårt land för att ge de mest utsatta
            människorna en ny och positiv start i livet.
          </note>
          <note>
            Herr talman! Förberedelseklasserna är en nödvändighet för att
            eleverna ska slussas ut i det svenska skolsystemet, men förberedelseklasserna
            får inte bli permanenta. Det är positivt att eleven slussas ut
            i den klass den tillhör så fort det går. Det kan vara i enstaka
            ämnen i början.
          </note>
          <note>
            Mycket tid går åt till att kunskapsbedöma eleverna, särskilt
            dem som är lite äldre. Man kan ha goda kunskaper i matematik och
            fysik men inte ha erövrat språket. Fokus måste ligga på att erövra
            svenska språket, oavsett om man är född på Västgötaslätten eller
            har kommit som nyanländ till Sverige. Med det vill jag yrka bifall
            till reservationerna 2 och 3.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 23 april .)
          </note>
          <note>
            § 20 Konsumenträtt och överskuldsättning
          </note>
          <note>
            Civilutskottets betänkande 2014/15:CU11
          </note>
          <note>
            Konsumenträtt och överskuldsättning
          </note>
          <note>
            föredrogs.
          </note>
          <note type="speaker">
            Anf. 113 JESSIKA ROSWALL (M):
          </note>
          <note>
            Herr talman! Betänkandet Konsumenträtt och överskuldsättning
            , som vi i dag ska debattera, innehåller många angelägna frågor
            och ett brett spektrum av motioner. Jag väljer att uppmärksamma
            några stycken och hålla mig på ett generellt plan.
          </note>
          <note>
            Synen på konsumtion och krediter har förändrats markant under
            de senaste åren. Vårt konsumtionsmönster har förändrats radikalt.
            Vi lånar alltmer till våra inköp och sparar allt mindre. Vårt
            förändrade beteende har också bidragit till de problem med överskuldsättning
            som vi i dag ser.
          </note>
          <note>
            Problemet med överskuldsättning blir bara större och större,
            och antalet överskuldsatta svenskar är i dag större än någonsin.
            De så kallade evighetsgäldenärerna, som är fast i kronofogdens
            register sedan över 20 år tillbaka och lever på existensminimum,
            är i dag ca 100 000 personer.
          </note>
          <note>
            Att man som enskild individ hamnar i överskuldsättning finns
            det naturligtvis många olika anledningar till. Inget fall är det
            andra likt. Det finns olika enskilda livsöden och en rad anledningar
            till att människor inte lyckas bryta mönstret och få stopp på
            sina skulder i tid.
          </note>
          <note>
            En av de vanligaste orsakerna till att man hamnar i skuldfällan
            vet vi dock är att det hänt något oväntat i livet. Man kanske
            blir arbetslös, driver näringsverksamhet som går i konkurs, skiljer
            sig eller blir sjuk. Det kan vara svårt att ställa om sitt liv
            efter de nya förutsättningarna och en förändrad ekonomisk situation.
          </note>
          <note>
            För ett tag sedan träffade jag några budget- och skuldrådgivare
            med lång erfarenhet här i Stockholm. Vi satt och diskuterade,
            och de bekräftade i huvudsak den bild som presenterades i Anna
            Hedborgs utredning Över ­ skuldsättning i kreditsamhället? , som
            kom hösten 2013.
          </note>
          <note>
            Slutsatserna i utredningen var att överskuldsatta är en utsatt
            grupp med lägre inkomster, högre förekomst av arbetslöshet och
            sjukdom, färre som äger sitt eget boende och fler ensamstående
            än hos befolkningen i övrigt. Många har dessutom barn. De budget-
            och skuldrådgivare som jag träffade lyfte även fram pensionärer
            som en växande grupp som på ålderns höst har svårt att ställa
            om sin ekonomi till följd av låga pensioner och svårigheter att
            hitta ett billigare alternativt boende. Detta är ett problem inte
            minst i våra storstäder, och det är någonting som vi politiker
            måste hålla ögonen på.
          </note>
          <note>
            I dag har justitieministern och konsumentministern aviserat att
            regeringen i morgon ska fatta beslut om en utredning som ska överväga
            ytterligare åtgärder kring snabblånen – eller som ministern sa
            på presskonferensen: komma till rätta med snabblånebranschen –
            och på det sättet också komma till rätta med den växande överskuldsättningen.
          </note>
          <note>
            Jag skulle vilja säga att överskuldsproblematiken är komplex.
            Vi får redan nu säga till regeringen och den särskilda utredaren
            – som nyss var här inne i kammaren – att bara för att man säger
            sig vilja få bättre ordning på snabblånemarknaden kommer det inte
            i sig att lösa problemet med överskuldsättningen. Det är nämligen
            att göra det lite väl enkelt för sig. Kom ihåg att det varje år
            kommer in över 1 miljon ansökningar till kronofogden om betalningsförelägganden.
            Av dessa är det 50 000 som gäller snabblån. Jag vill också jämföra
            dessa 50 000 ansökningar med de många fler ansökningar om betalningsförelägganden
            som kommer in med anledning av obetalda statliga fordringar gällande
            exempelvis tv-avgifter och trängselavgifter.
          </note>
          <note>
            Civilutskottet höll nyligen en hearing på området kreditgivning
            till konsumenter, där statsrådet Per Bolund aviserade att han
            och regeringen avsåg att återkomma med en strategi mot överskuldsättning.
            Jag välkomnar detta arbete och hoppas att regeringen då även inser
            att det inte räcker med att komma med nya åtgärder mot snabblånemarknaden
            utan att man ser över hela problemet. Om man menar allvar med
            att komma till rätta med överskuldsproblematiken måste man ta
            ett helhetsgrepp på frågan och titta på de verkliga problemen.
            Det är ingen tvekan om att överskuldsättning är ett stort problem
            både för den enskilde och för samhället i stort. Här krävs det
            åtgärder.
          </note>
          <note>
            Jag skulle vilja passa på att snabbt lyfta fram den nya konsumentupplysningstjänsten
            Hallå konsument, som alliansregeringen tog initiativ till och
            som startade den l april i år. För att lyckas med överskuldsättningsproblematiken
            krävs det många olika åtgärder, och vikten av ett bra konsumentstöd
            ska inte underskattas. Därför tror jag att den här upplysningstjänsten
            kommer att fylla en viktig funktion och vara en betydelsefull
            hjälp i det förebyggande arbetet. Det är viktigt att konsumenter
            som har ekonomiska problem lätt kan få tillgång till stöd och
            rådgivning, oavsett var de bor i Sverige. Tyvärr har inte alla
            kommuner en väl fungerande konsumentvägledning. Det här kan fungera
            som ett bra komplement.
          </note>
          <note>
            När det gäller snabblånen är jag glad över att utskottet ställde
            sig bakom Moderaternas motion om att utvärdera de lagändringar
            som nu har skett på området hellre än att föreslå nya åtgärder.
            Jag kan nämligen tycka att det är lite anmärkningsvärt att redan
            nu, fyra månader efter att lagstiftningen trätt i kraft, säga
            att den nya lagstiftning som genomförts inte har varit tillräcklig
            eller fått avsedd effekt. Rätt hade i stället varit att följa
            det som riksdagen kommer att fatta beslut om i morgon om att utvärdera
            den lagstiftning som har trätt i kraft.
          </note>
          <note>
            Herr talman! Sedan går jag över till att säga någonting kort
            om finansiella rådgivare. I dag finns på marknaden en uppsjö av
            olika finansiella rådgivare. Det finns en uppenbar intressekonflikt
            mellan uppdragsgivaren och rådgivaren där konsumenten riskerar
            att hamna i underläge. Därför skrev allianspartierna en motion
            om detta. Det är glädjande att utskottet har beslutat att bifalla
            motionen och ge regeringen ett tillkännagivande om att det behövs
            starkare krav för att få kalla sig oberoende rådgivare.
          </note>
          <note>
            Herr talman! Jag ska slutligen ta upp det som jag anser kanske
            har blivit lite styvmoderligt behandlat av utskottet. Det gäller
            preskriptionsavbrott. Utskottet skriver att det inte kan se något
            skäl att föreslå något initiativ från riksdagen vad gäller preskriptionsavbrott.
            Det är egentligen lite anmärkningsvärt.
          </note>
          <note>
            I preskriptionslagen finns det regler som styr preskription,
            hur preskription kan avbrytas, och hur lång preskriptionstid man
            kan ha. Dock har under de senaste åren skett en utveckling i domstolarna
            som gör att det för närvarande är mycket oklart vad som gäller.
            Praxis har dessutom ändrats på ett väldigt ingripande sätt enligt
            Moderaternas uppfattning. Från att det ska vara borgenären som
            ska stå risken för att ett kravbrev inte når gäldenären, det vill
            säga att borgenären har haft bevisbördan, har det nu skett ändringar
            från Högsta domstolen som säger att det i stället ska göras en
            sannolikhetsbedömning.
          </note>
          <note>
            Jag och Moderaterna anser att det råder en stor osäkerhet och
            otydlighet kring preskriptionsreglerna. Därför anser vi att det
            bör tillsättas en utredning som ser över reglerna. Jag yrkar därför
            bifall till reservation 2. I övrigt yrkar jag bifall till utskottets
            förslag i betänkandet.
          </note>
          <note>
            (Applåder)
          </note>
          <note type="speaker">
            Anf. 114 MIKAEL ESKILANDERSSON (SD):
          </note>
          <note>
            Herr talman! Jag tänker börja med yrkandena så att jag inte glömmer
            dem. Jag yrkar bifall till reservation 1 under punkt 1 om telefonförsäljning.
            Vi står givetvis bakom alla våra reservationer, men för tids vinnande
            nöjer jag mig med att yrka bifall till den första.
          </note>
          <note>
            Herr talman! Först tänker jag säga några ord om de delar av betänkandet
            som faktiskt kommer att leda till någon form av förändring. Den
            första frågan gäller oberoende rådgivare som Alliansen i en gemensam
            motion vill ska vara just oberoende. Från Sverigedemokraternas
            sida håller vi med och stöder därmed deras förslag.
          </note>
          <note>
            Nog är det så att om någon säger sig vara oberoende rådgivare
            bör man som konsument kunna lita på att denna person inte är direkt
            beroende av att sälja den produkt som rekommenderas. Sverigedemokraterna
            ställde sig därför bakom detta, och det är glädjande att det nu
            kommer att genomföras.
          </note>
          <note>
            Herr talman! Vi är även överens om att det behövs en uppföljning
            vad gäller snabblån, så kallade sms-lån. Sverigedemokraterna ville
            gå ännu längre då vår önskan är att begränsa möjligheten att använda
            sms-lån för konsumtion samtidigt som vi förstår att det finns
            tillfällen då små snabba lån kan vara en bra lösning för den enskilde.
            Att göra en avvägning mellan dessa två intressen är inte helt
            lätt.
          </note>
          <note>
            Herr talman! När det gäller telefonförsäljning är vi inte längre
            lika överens. Telefonförsäljning är ingen ny fråga. Frågan har
            behandlats av utskottet tidigare, och vi liksom flera av de övriga
            partierna har tidigare drivit en del förslag till skärpningar.
            Nu har en kommande utredning setts som mer eller mindre allsmäktig
            vad gäller att kunna förbättra reglerna kring telefonförsäljning.
            Utredningen har blivit försenad då den skulle ha presenterats
            denna månad. Nu får vi vänta ett tag till innan vi har något att
            ta ställning till.
          </note>
          <note>
            Jag är övertygad om att när denna utredning väl presenteras kommer
            vi och förhoppningsvis även andra partier att läsa den noga. Förhoppningsvis
            blir vi lite klokare och får ett bra underlag för att genomföra
            förändringar som kan få bort oönskad telefonförsäljning. Men det
            finns inget som hindrar att vi i väntan på en utredning som vi
            inte vet vad den egentligen innehåller vidtar vissa åtgärder.
          </note>
          <note>
            Den främsta och viktigaste åtgärden som vi sverigedemokrater
            nu vill införa så fort det bara går är att hela samtalet mellan
            försäljaren och konsumenten ska spelas in. Detta kan enkelt göras
            utan att någon extra utrustning behövs och skulle på ett mycket
            enkelt sätt ta bort de oseriösa telefonförsäljare som utnyttjar
            att endast en liten del av samtalet måste spelas in.
          </note>
          <note>
            Detta är en åtgärd som efterfrågas av de seriösa telefonförsäljarna
            på marknaden och som skulle gå att införa i morgon. Även domstolarna
            skulle ha stor nytta av att ha hela samtalet att ta ställning
            till. Varför ska man då inte införa ett sådant krav? Det finns
            ingen logik i att skylla på en kommande utredning för att inte
            i dag göra vad man kan för att förbättra, åtminstone om man kan
            göra det med mycket små enkla förändringar. Eftersom vi drivit
            denna linje redan innan en utredning kom på tal väljer vi att
            driva samma linje fram till dess att utredningen är klar.
          </note>
          <note>
            Utredningen som om någon månad kommer att presenteras ska därefter
            behandlas. Exakt hur lång tid det kommer att ta innan vi kommer
            att ha ett beslut är det egentligen ingen som med säkerhet vet.
            Det kan gå snabbt. Men det tillhör inte direkt vanligheterna att
            saker går snabbt när det är politiker inblandade.
          </note>
          <note>
            När det finns små enkla regelförändringar som i ett slag kan
            få bort de värsta avarterna och bluffarna på marknaden ser jag
            det som mycket märkligt att man inte vill göra dessa förändringar,
            om inte annat så i varje fall som ett första steg. Jag utesluter
            inte att mitt parti kommer att vilja gå betydligt längre i lagstiftningsväg
            när vi har sett utredningen. Det är snarare så att jag tror att
            det är högst troligt att vi vill det. Vi är där eniga med utskottet
            att om, eller kanske snarare när, vi ska gå längre vill vi ha
            en utredning som kan ge underlag för vilka ytterligare åtgärder
            som kan vara lämpliga och som kan ge önskat resultat.
          </note>
          <note>
            Jag vet att det i riksdagen finns en märklig tendens att alla
            frågor som är under utredning plötsligt ska skjutas på framtiden
            för att man ska invänta utredningen innan man kan agera. Man vill
            inte föregripa utredningen, heter det allt som oftast. Detta innebär
            tyvärr att även små och självklara förändringar som skulle förbättra
            avsevärt skjuts på framtiden.
          </note>
          <note>
            Det är också en av grunderna till att politikerföraktet ökar.
            Det blir som kritikerna säger: Bara en massa prat, och inget händer.
            Det borde vara bättre att göra dessa mindre förändringar direkt
            och sedan avvakta utredningen för att utifrån utredningen ta itu
            med de problem som kvarstår. För ärligt talat: Det är väl ingen
            som tror att utredningen kommer att föreslå färre restriktioner
            än i dag vad gäller telefonförsäljning?
          </note>
          <note type="speaker">
            Anf. 115 NOOSHI DADGOSTAR (V):
          </note>
          <note>
            Herr talman! Jag vill börja med att yrka bifall till reservation
            4.
          </note>
          <note>
            De konsumenträttsliga reglerna finns där för att skydda oss konsumenter.
            Företag ska inte lättvindigt kunna förhandla bort de rättigheter
            vi anser att konsumenter ska ha gentemot bolagen. Lagstiftningen
            syftar till att den svaga parten i avtalsförhållandet ska skyddas,
            och den berör oss alla.
          </note>
          <note>
            Jag vill börja med att säga att jag är glad över den utredning
            som regeringen nu väljer att tillsätta för att skapa ett starkare
            skydd på snabblånemarknaden och minska den överskuldsättning som
            oseriösa snabblåneföretag bidrar till. Det är verkligen på tiden.
            Den tar sikte på en rad viktiga kärnfrågor som Vänsterpartiet
            tycker är viktiga. Vi kommer därför självklart att noga följa
            den utredning som nu tillsätts.
          </note>
          <note>
            Herr talman! I åtta år har den borgerliga alliansregeringen riktat
            in sig på att sänka ersättningsnivåerna i våra socialförsäkringssystem.
            Precis i det skede där vi är som svagast, där vi behöver samhället
            som mest, har den borgerliga regeringen försämrat skyddet. Den
            har tydligen inte tyckt att det är tillräckligt med en sjukdomsdiagnos
            eller beskedet om att förlora sin anställning. Det är inte straff
            nog. Många av dessa familjer och personer har även i privatlivet
            där hemma fått se sin ekonomi raserad därför att pengarna inte
            har räckt till. Tilliten till samhället har fått sig en törn.
          </note>
          <note>
            Det är därför viktigt för oss att påpeka att för oss är välfärdssamhället
            något som ska erbjuda det rakt motsatta. Precis i det skede när
            vi är som svagast, behöver samhället vara som starkast.
          </note>
          <note>
            Man ska inte heller underskatta de arbetsrättsliga försämringar
            som genomdrivits och som försämrar möjligheten för vanliga människor
            att försörja sig. Det finns i dag till exempel över 600 000 personer
            som har en tidsbegränsad anställning. Den anställningsform som
            växer snabbast är den så kallade allmänna visstiden, som den borgerliga
            regeringen införde, som innebär att många människor i åratal får
            gå utan anställningstrygghet och utan en inkomst att lita på.
            En typisk person som befinner sig i skuldfällan är just en ensamstående
            kvinna med barn. Det är en grupp som ofta har en allmän visstid
            eller en deltid och som har fått det allt svårare att få ihop
            ekonomin.
          </note>
          <note>
            Andelen med låg ekonomisk standard har ökat sedan 1995, men den
            största delen av ökningen har skett efter 2006.
          </note>
          <note>
            Antalet ansökningar för obetalda skulder, så kallade betalningsförelägganden,
            hos kronofogden ligger på över 1 miljon per år. Det är tydliga
            siffror på att människor har svårt att betala sina räkningar,
            det vill säga att få ihop sin ekonomi. Det handlar ofta om personer
            som inte har förmått betala sina räkningar till följd av oförutsedda
            händelser, som arbetslöshet, sjukdom, konkurs, skilsmässa eller
            dödsfall i familjen. Främst är det hushåll som saknar ekonomiska
            marginaler som hamnar i skuldfällan. Det är en tydlig klassfråga.
          </note>
          <note>
            Antalet snabblåneföretag som tillhandahåller tjänster med så
            kallade sms-lån har mer än fördubblats de senaste fem åren. Detta
            är en bidragande orsak till problemen med skuldsättning hos såväl
            vuxna som barn och unga och är inte sällan inkörsporten till överskuldsättning.
            I storleksordningen 50 000 nya ärenden inkommer till kronofogden
            per år. Trots politiska åtgärder i olika steg de senaste åren
            har faktiskt ganska lite hänt. Utsatta konsumenter fortsätter
            att hamna i skuldfällan i oacceptabelt stora tal. Vi menar att
            samhället måste agera kraftfullt och snabbt och på allvar ifrågasätta
            snabblånen.
          </note>
          <note>
            Vid civilutskottets offentliga utfrågning om konsumtion på kredit
            svarade Konsumentverket tydligt nej på frågan om konsumenten i
            dag är tillräckligt skyddad i dessa ärenden. Trots kravet på kreditprövning
            ser myndigheten stora brister i verkligheten, och de pekar särskilt
            på trenden att man kan delbetala allt lägre belopp och under allt
            längre tid. Julen 2014 fanns det många människor som fortfarande
            betalade av julklapparna från 2010. I slutändan sitter många med
            stora summor att betala varje månad.
          </note>
          <note>
            Kronofogden berättade också att det finns människor som fortfarande
            kan skuldsätta sig via snabblån trots att de finns i deras register.
            Vissa snabblåneföretag har som affärsmodell att låna ut pengar
            till konsumenter som inte har tillräcklig återbetalningsförmåga.
          </note>
          <note>
            Snabbheten i att få pengarna kan ibland leda till ogenomtänkt
            konsum ­ tion. Nästan hälften av de tillfrågade i kronofogdens
            och Konsumentverkets rapport SMS-lån – E n kartläggning av unga
            vuxnas erfarenheter angav att de inte skulle ha tagit ett sms-lån
            om de fått vänta ett dygn eller längre. Kostnaderna är många gånger
            skyhöga jämfört med andra krediter. Den effektiva räntan kan vara
            tusentals procent. Det är en ränta som måste betecknas som ocker.
            Det är ovärdigt ett modernt och civiliserat samhälle att år efter
            år acceptera effektiva räntor på tusentals procent.
          </note>
          <note>
            Någon form av räntetak finns i dag i mer än hälften av EU:s medlemsländer
            och har bevisad ganska snabb effekt. Vi tycker att det är väldigt
            bra att regeringens utredare nu ska titta på räntetak och kostnadstak
            för krediterna. Många myndigheter har efterfrågat det, och Sverige
            ligger efter i detta hänseende. Men i grunden anser Vänsterpartiet
            inte att det finns anledning att tillåta så kallade sms-lån och
            andra snabblån. Vi vill därför att det ska förbjudas.
          </note>
          <note>
            Marknadsföringen av snabblån inriktas ofta mycket aktivt mot
            grupper med svag ekonomi. Konsumentverket vittnar om en förlegad
            och tandlös marknadsföringslag som inte förmår sätta stopp för
            en alltmer aggressiv och framfusig kreditmarknadsföring. Det behöver
            vi ta på allvar. Vi har andra fall där vi tydligt visar att en
            påträngande, uppsökande marknadsföring inte är acceptabel. Det
            gäller till exempel alkoholreklam. Detta skulle mycket väl kunna
            tillämpas även vid konsumentkrediter. Begreppen ”återhållsamhet”
            och ”måttfullhet” finns i förarbetena och har därför funnits med
            i lagstiftarens intentioner. Ändå ser vi att Konsumentverket exempelvis
            förlorar mål i dessa ärenden på grund av otillräckligt stöd i
            lagstiftning ­ en. Det finns därför anledning att lyfta in orden
            ”återhållsamhet” och ”måttfullhet” i lagtexten för att förstärka
            de intentionerna och skyddet för konsumenten.
          </note>
          <note>
            Det är viktigt att Konsumentverket också ges möjlighet att snabbt
            och effektivt stoppa sådan marknadsföring som går över gränsen,
            som får anses strida mot god kreditgivningssed, och att denna
            gräns förtydligas.
          </note>
          <note>
            I dag räknas uppemot 600 000 personer som överskuldsatta i Sverige.
            Men närmare 100 000 personer har varit hos Kronofogdemyndigheten
            i 20 år och har väldigt lite hopp om att någonsin komma loss från
            skuldfällan. Bakom varje siffra finns en person av kött och blod
            som många gånger har tappat hoppet om framtiden. Det är inte rimligt
            att för alltid förpassas till det livet. Vi anser inte att folk
            ska straffas ett helt liv – det är omänskligt, och det är en outhärdlig
            tanke. Det gör vi inte ens när det gäller dem som begått mycket
            grova brott. Något behöver därför göras för denna förhållandevis
            stora grupp människor.
          </note>
          <note>
            Man skulle exempelvis kunna titta på Finland som har infört slutlig
            preskription för lån som legat mycket länge hos kronofogden. Man
            skulle kunna ana att utlåningen från början inte föregicks av
            en god kreditprövning. Det finns säkert andra sätt. Men att låta
            människor i princip leva ett helt liv utan hopp om att någonsin
            komma ut ur skuldfällan bidrar till ett liv i social fattigdom.
          </note>
          <note>
            Vi behöver också titta på barnen och barnperspektivet hos överskuldsatta
            familjer. De hamnar i en situation där de får en sämre och fattigare
            uppväxt än sina jämnåriga utan att ha haft möjlighet att påverka
            det. I dag vet vi alldeles för lite om de barn som växer upp i
            överskuldsatta familjer. Vi skulle behöva ta fram en barnkonsekvensanalys
            och titta på hur vi kan förbättra vardagen för dessa barn.
          </note>
          <note type="speaker">
            Anf. 116 CAROLINE SZYBER (KD):
          </note>
          <note>
            Herr talman! Kreditsamhället är under ständig utveckling. Krediter
            ökar möjligheterna för hushållen att planera sin ekonomi men riskerar
            också att bidra till en överskuldsättning.
          </note>
          <note>
            Utskottet bjöd som en del av sitt löpande arbete med uppföljning
            och kunskapsinhämtning in till en öppen utfrågning på temat: Konsumtion
            på kredit – är konsumenten tillräckligt skyddad? Det var en välbesökt
            utfrågning, som också återges i det betänkande som vi debatterar
            i dag.
          </note>
          <note>
            Synen på konsumtion och krediter har förändrats under åren. I
            dag lånar svenskarna alltmer samtidigt som de sparar allt mindre.
            I det kreditsamhälle som vi lever i finns även goda skäl till
            att utbudet av krediter är stort och varierande. En individs inkomster
            varierar under livet, likaså behovet av krediter. Men det finns
            också en risk med krediter. Risken är att individen inte kan återbetala
            sina krediter och hamnar i överskuldsättning.
          </note>
          <note>
            Under de senaste åren har vi haft en debatt i Sverige där Finansinspek
            ­ tionen, Konsumentverket och Kronofogdemyndigheten har uttryckt
            att det på många håll i samhället råder okunskap om vissa former
            av lån utan säkerhet. Den form som debatterats mest av dessa myndigheter
            är sms-lånen.
          </note>
          <note>
            Lånen ses som en enkel lösning, men de har ofta en bitter eftersmak.
            Återbetalningstiden är kort, och den höga utlåningsavgiften förvandlar
            det lilla lånet till en omöjlig skuld. Avbetalningen till kronofogden
            kan kännas tung och seglivad, men det är ingenting i jämförelse
            med betalningsanmärkningens övriga konsekvenser. Den med betalningsanmärkningar
            upplever sig vara dömd till en svartlistad tillvaro i ett antal
            år. Anmärkningen leder till att man är hindrad från att skriva
            hyreskontrakt, skaffa bankkonto eller skaffa tele- och internetabonnemang.
            Den kan även höja priset på en hemförsäkring.
          </note>
          <note>
            Ett sms som tar en minut att skriva kan alltså resultera i flera
            års svartlistning. Det är därför önskvärt att det i samhället
            finns regler som skyddar mot alltför dyra krediter eller rent
            av överskuldsättning och att de negativa effekterna kan följas.
          </note>
          <note>
            Det är viktigt att följa upp den lagstiftning som införts för
            att stärka konsumentskyddet vid kreditgivning och minska de negativa
            följderna av snabblånen och se de effekter som den har fått. Därför
            är jag jätteglad över att ett enigt utskott valt att ställa sig
            bakom Alliansens motion och att vi får ett tydligt tillkännagivande
            på detta viktiga område.
          </note>
          <note>
            Herr talman! Tyvärr hamnar många konsumenter i ett kunskapsunderläge
            på finansmarknaden. Alliansen vill att oseriös och vårdslös finansiell
            rådgivning ska motverkas. Det är lätt att förstå att det vid finansiell
            rådgivning finns en risk att olika former av intressekonflikter
            kan medföra att konsumenter ibland får bristande eller undermålig
            rådgivning.
          </note>
          <note>
            Återigen är jag väldigt glad att ett enigt utskott har valt att
            ställa sig bakom Alliansens motion och hoppas att regeringen snarast
            återkommer till riksdagen med ett förslag med konkreta åtgärder
            för skärpta krav på någon som får kalla sig oberoende rådgivare
            vid finansiell rådgivning till konsumenterna.
          </note>
          <note>
            Med detta yrkar jag bifall till utskottets förslag i betänkandet.
          </note>
          <note type="speaker">
            Anf. 117 JOHANNA HARALDSSON (S):
          </note>
          <note>
            Herr talman! Vi debatterar civilutskottets betänkande 11, Konsument
            ­ rätt och överskuldsättning . Jag börjar med att yrka bifall
            till utskottets förslag i betänkandet och avslag på de reservationer
            som finns.
          </note>
          <note>
            Motionär erna i detta betänkande lyfter upp en mängd problemformuleringar,
            men det som är gemensamt med nästan alla yrkanden är att man vill
            stärka konsumenternas ställning. Det är positivt att alla är överens,
            för det är en bra utgångspunkt för det arbete som behöver göras
            i syfte att skapa en bättre balans mellan konsumenter och företag,
            inte minst vad gäller snabblånen.
          </note>
          <note>
            Vi ser fler och fler som får betalningsförelägganden på grund
            av obetalda snabblån. Förra året var de över 56 000. Historiskt
            sett är det många som skuldsätter sig eftersom de har tagit ett
            snabblån.
          </note>
          <note>
            Samtidigt som antalet snabblån har ökat drastiskt anser vi att
            åtgärderna inte har varit tillräckliga. Konsumentverket har sedan
            de nya regleringarna infördes på marknaden varnat ett tjugotal
            företag för bristande kreditprövning och har också förbjudit två
            företag att fortsätta bedriva verksamhet. Med stöd av utökade
            sanktionsmöjligheter har dessutom två företag tvingats betala
            sanktionsavgifter.
          </note>
          <note>
            Det görs en del ansträngningar genom grundligare kreditprövning
            och restriktiv kreditgivning till exempel till unga vuxna från
            mer seriösa aktörer på marknaden för att deras kunder faktiskt
            ska ha möjlighet att betala tillbaka. Samtidigt som dessa ansträngningar
            pågår finns det mängder av snabblåneföretag och andra kreditgivare
            som inte alls tar det ansvaret och som drev över 56 000 personer
            till överskuldsättning under 2014. Branschföreningen som försöker
            ta ett större ansvar organiserar bara åtta aktörer av någonstans
            mellan 60 och 90 aktörer totalt på marknaden.
          </note>
          <note>
            De lagstiftningar som införts och de ansträngningar som branschen
            själva gör är inte tillräckliga. Svaret var så gott som ett unisont
            nej när civilutskottet hade vår utfrågning på temat om konsumenterna
            är tillräckligt skyddade på marknaden.
          </note>
          <note>
            Därför meddelade justitieministern i dag att en utredning ska
            tillsättas som redan i september 2016 ska presentera ett förslag
            på hur man kommer till rätta med de oseriösa aktörerna på snabblånemarknaden.
            Det är vice ordförande n i civilutskottet, Johan Löfstrand, som
            har fått uppdraget att leda utredningen, vilket vi är glada för.
          </note>
          <note>
            En åtgärd som utredningen kommer att överväga är en civilrättslig
            sanktionsregel vid bristande kreditprövning. Det innebär att kreditgivaren
            inte får någon ränta eller ens får tillbaka det utlånade beloppet
            om denne inte har gjort en tillräckligt bra kreditprövning. Det
            blir företaget som får ta den större risken i stället för, som
            i dag, konsumenten.
          </note>
          <note>
            Andra åtgärder är sådana som minskar risken för att konsumenterna
            ska hamna i en skuldspiral. Bland annat kommer utredningen att
            titta på införande av ett räntetak men även införande av ett kostnadstak
            som innebär att de totala kostnaderna för ett lån ska begränsas.
          </note>
          <note>
            Den höga räntan som ofta diskuteras är ett sätt för företagen
            att försäkra sig mot förluster som uppstår när folk inte har råd
            att betala tillbaka sina lån. Den höga räntan och de höga avgifterna
            innebär en risk för att konsumenten fastnar i en skuldspiral som
            hon inte kan ta sig ur.
          </note>
          <note>
            Ett räntetak kan minska kreditgivarens vilja att låna ut till
            dem som faktiskt inte har råd att betala tillbaka. De höga räntorna
            kan inte längre täcka företagens förluster, samtidigt som kostnaden
            för lånen inte skenar iväg och blir svåra för konsumenten att
            betala tillbaka.
          </note>
          <note>
            Utredningen kommer också att överväga skärpta marknadsförings-
            och informationskrav och information om riskerna med att ta detta
            slags lån. Ett krav på skriftligt avtal kan också göra att konsumenterna
            får mer tid och inte fattar förhastade beslut.
          </note>
          <note>
            Vid tidigare regleringar har mina partikamrater velat gå längre
            och reglera mer än den tidigare regeringens förslag. Vi har haft
            konsumentens bästa och en bättre balans mellan parterna för ögonen.
          </note>
          <note>
            När vi nu har regeringsmakten och möjligheten att skapa ett bättre
            och starkare konsumentskydd så gör vi det. Vi måste vara villiga
            att ta krafttag mot oseriösa snabblåneföretag och förhindra orimliga
            lånevillkor. Med utredningen som presenterades i dag visar vi
            tydligt att vi är beredda att gå längre och att pröva nya åtgärder
            för att förhindra att människor hamnar i skuldsättning på grund
            av snabba och dyra krediter.
          </note>
          <note>
            I betänkandet finns två tillkännagivanden, vilket andra redan
            har redo ­ gjort för. Det ena handlar om att göra en uppföljning.
            Det har gjorts en hel del förändringar av lagstiftningen, men
            precis som jag tidigare har pratat om tycker vi inte att detta
            har varit tillräckligt. Det är klart att det är viktigt att utvärdera
            dessa förändringar, men än viktigare är att vi fortsätter reglera
            marknaden och stärker konsumenterna.
          </note>
          <note>
            Herr talman! När det kommer till telefonförsäljning har marknaden
            börjat upptäcka en stor konsumentgrupp bland våra äldre och riktar
            alltmer marknadsföring och telefonförsäljning mot denna grupp.
            Hos Konsument Höglandet där jag har varit på besök ser man tydligt
            att det är svagare grupper och äldre som allt oftare drabbas av
            oseriös telefonförsäljning och där konsumenten eller anhöriga
            hör av sig till konsumentvägledare för att få hjälp. Man förstår
            inte att man har tackat ja eller man känner sig inlurad i ett
            avtal. Nästan var femte anmälan till Konsumentverket hösten 2014
            handlade om telefonförsäljning.
          </note>
          <note>
            Trots att det har varit fokus på frågan om telefonförsäljning
            de senaste åren syns ingen minskning av antalet drabbade konsumenter.
            Den självreg ­ lering som finns och Konsumentverkets sanktionsmöjligheter
            har inte varit tillräckliga. Det är tydligt att vi behöver stärka
            konsumentskyddet vid tele ­ fonförsäljning.
          </note>
          <note>
            Nu pågår det en utredning, precis som någon tidigare talare här
            pratade om, där man ska titta på skriftliga avtalsbekräftelser
            och medgivande med telefonförsäljningen i förväg men även skydd
            för småföretag som i dag inte har samma möjlighet att slippa telefonförsäljning
            som privatpersoner. Dessa förslag ska presenteras innan sommaren.
          </note>
          <note>
            Herr talman! Evighetsgäldenärerna blir fler och fler. Över 90
            000 svenskar lever på existensminimum och har funnits 20 år eller
            längre i kronofogdens register.
          </note>
          <note>
            Föreställ dig 20 år av ditt liv, att du varje månad under 20
            år, trots att du arbetar, får leva på existensminimum. Du måste
            ständigt säga nej till dina barn när de vill följa med kompisarna
            på bio eller bara ta en fika. Du ser ingen ände på problemen och
            undrar om du någon gång ska få leva som alla andra.
          </note>
          <note>
            Det är svårt att motivera en människa i en sådan lång skuldsättning
            att fortsätta jobba och försörja sig själv.
          </note>
          <note>
            Detta är verkligheten för evighetsgäldenärer. Samtidigt beräknas
            de också kosta samhället enorma pengar. De som hamnar i överskuldsättning
            under lång tid är ofta sjukare.
          </note>
          <note>
            I betänkandena Överskuldsättning i kreditsamhället? och Ut ur
            skuldfällan föreslås en hel del åtgärder, och det är också dessa
            betänkanden som ligger till grund för regeringen när man nu jobbar
            fram en strategi mot överskuldsättning.
          </note>
          <note>
            Där finns förslag som kan förbättra levnadsvillkoren för de människor
            som befinner sig i en långvarig skuldsättning, till exempel fler
            möjligheter att ta sig ur skuldsättningen, men även förslag som
            ska förhindra att fler hamnar där.
          </note>
          <note>
            När jag har samtalat med engagerade budget- och skuldrådgivare
            tog de upp frågor som de genom sin erfarenhet sett skulle förbättra
            situationen för de människor de möter i sitt arbete. De efterfrågade
            bland annat möjlighet för fler att få skuldsanering och att man
            ska kunna beviljas skuldsanering mer än en gång. Större förbehållsbelopp
            vid löneutmätning skulle kunna få fler att faktiskt motiveras
            att arbeta och få en större frihet. Skuldsättningen skulle därmed
            bli mindre lik ett fängelse.
          </note>
          <note>
            Det här är också sådant som betänkandena föreslår. Slutlig preskription
            av skulder är ett annat förslag i sammanhanget.
          </note>
          <note>
            Under Alliansens tid vid makten har a-kassa och sjukförsäkring
            sakta men säkert blivit sämre, och fler och fler har hamnat i
            ekonomiska problem vid långvarig sjukdom och arbetslöshet. Samtidigt
            har fler och fler sven ­ skar hamnat i överskuldsättning.
          </note>
          <note>
            Jag är övertygad om att dessa saker hänger ihop. När fler och
            fler får svårt att klara av sin ekonomi vid sjukdom eller arbetslöshet
            och klyftorna växer i samhället, då växer också problemen med
            skuldsättning. Därför är en förbättring av sjukförsäkring och
            a-kassa också en del av att förebygga problemen. Även höjningen
            av underhållstödet till ensamstående är viktigt för att skapa
            bättre ekonomiska förutsättningar för människor när livet tar
            nya vägar.
          </note>
          <note>
            Det är viktigt inte bara ur ett samhällsekonomiskt perspektiv
            utan ock ­ så för de människor som har hamnat i skuldfällan att
            regeringen tar frågan på stort allvar. Ett av de första initiativen
            som regeringen tog när den tillträdde var att återuppta arbetet
            med en strategi för att motverka överskuldsättning. Konsumentministern
            har meddelat att strategin ska presenteras i höst.
          </note>
          <note>
            (Applåder)
          </note>
          <note type="speaker">
            Anf. 118 JESSIKA ROSWALL (M) replik:
          </note>
          <note>
            Herr ålderspresident! Vi kan nog vara överens om att överskuldsättning
            är ett stor problem, och det uppehöll sig Johanna Haraldsson vid
            i sitt anförande. Som jag sa i mitt anförande är detta en komplex
            fråga. Jag upplever att regeringspartierna enbart håller sig till
            snabblånebranschen.
          </note>
          <note>
            Jag tog i mitt anförande upp att ett av de absolut största problemen
            är de statliga fordringarna , som är flerfalt större jämfört med
            de 50 000 ansökningarna från snabblåneföretagen.
          </note>
          <note>
            Vad gör regeringen åt dessa stora fordringsägare? Är det inte
            de som gör att människor hamnar i överskuldsättning? Är det verkligen
            snabblåneföretagens skulder som är viktiga?
          </note>
          <note>
            Jag vill också lyfta fram att det finns så många andra kreditformer
            på marknaden. Ett av alliansregeringens förslag var att skärpa
            kreditprövningen. Den är viktig. Vi hamnar i olika situationer
            under livets gång som gör att vi behöver krediter. Till exempel
            lyfte Konsumentverket upp Hennes &amp; Mauritz kreditgivning för ett
            tag sedan och gav det företaget en varning förenad med kraftiga
            böter.
          </note>
          <note>
            Är det att komma till rätta med snabblåneföretagen som skulle
            stoppa överskuldsättningen? Man kan få det intrycket när man lyssnar
            på regeringsföreträdarna.
          </note>
          <note type="speaker">
            Anf. 119 JOHANNA HARALDSSON (S) replik:
          </note>
          <note>
            Herr ålderspresident! Vid utfrågningen fick vi tydligt redogjort
            för oss hur myndigheterna har jobbat på ett bra sätt tillsammans,
            till exempel mellan Kronofogdemyndigheten och CSN, för att förebygga
            att folk hamnar hos Kronofogdemyndigheten för obetalda skulder.
            CSN är en av dessa myndigheter som många har stora skulder till.
          </note>
          <note>
            Samarbetet har pågått i två år. Jag deltog i morse vid ett seminarium
            där man talade om att 84 procent av dem som CSN har varit i kontakt
            med slipper gå vidare till Kronofogdemyndigheten. CSN har upplyst
            dessa personer om vad som gäller. Det handlar ofta om att de inte
            har kunskap om vad en kredit faktiskt är och var de kan hamna.
          </note>
          <note>
            Därför är det viktigt att informera om risker och ge folk längre
            tid att till exempel i samband med ett snabblån överväga om det
            är ett bra beslut. Där är informationsinsatserna viktiga.
          </note>
          <note>
            Om jag inte har läst fel framgår av utredningsdirektivet till
            den utredning som Johan Löfstrand ska jobba med att man ska titta
            på även andra delar av kreditmarknaden. Det är klart att vi inte
            får blunda för att det finns problem på andra håll. Det har tydligt
            framgått att åtgärder behöver vidtas på snabblånemarknaden.
          </note>
          <note type="speaker">
            Anf. 120 JESSIKA ROSWALL (M) replik:
          </note>
          <note>
            Herr ålderspresident! Vi behöver vidta åtgärder för snabblånebranschen.
            Det har jag hört ministern och den särskilde utredaren säga i
            dag. Men hur vet vi det? Det har precis kommit en ny lagstiftning
            – den trädde i kraft den 1 januari i år – om att företag som vill
            hantera snabblån ska godkännas eller få tillstånd från Finansinspektionen.
          </note>
          <note>
            Jag välkomnar en uppföljning. Men att redan nu efter så kort
            tid slå på trumman och hävda att det behövs ytterligare åtgärder
            innan frågan ens har utretts är lite anmärkningsvärt.
          </note>
          <note>
            Det är lite tråkigt att regeringspartierna inte heller lyfter
            fram alla andra problem med överskuldsättning. De är inte en försvinnande
            del men en liten del av samhället. Varför tittar man inte på den
            övriga kreditgivningen i samhället? Det finns så otroligt många
            fler områden. Hennes &amp; Mauritz är ett område, och det finns en
            mängd andra områden. Varför tror man att man kommer till rätta
            med överskuldsättning genom att slå så hårt mot snabblåneföretagen?
          </note>
          <note>
            Är det seriöst att redan nu starta en ny utredning innan man
            ens vet om de nya reglerna har gett effekt?
          </note>
          <note type="speaker">
            Anf. 121 JOHANNA HARALDSSON (S) replik:
          </note>
          <note>
            Herr ålderspresident! Överskuldsättning är ett stort problem.
            Regering ­ en vill tydligt ta ställning och vidta åtgärder. När
            regeringen tillträdde visade man att man tycker att inte bara
            snabblånemarknaden utan också lån på det stora hela är ett problem.
            Regeringen har tagit tag i det tillkännagivande som gavs till
            den förra regeringen om att ta fram en strategi mot överskuldsättning.
            Då tas ett större grepp om frågan i stället för att rikta in sig
            på bara en fråga.
          </note>
          <note>
            Snabblåneföretagen är en tydlig avart på en marknad som har försatt
            många i en skuldfälla. Att inte genomföra fler förändringar på
            en marknad där det tydligt finns höga avgifter och räntor är ansvarslöst.
            Det är bra att regeringen har tillsatt utredningen. Det är klart
            att man kan, precis som utskottet föreslår, utvärdera de tidigare
            reglerna.
          </note>
          <note>
            Det är viktigt att ta tydliga steg mot och initiativ till att
            än mer se hur vi kan komma till rätta med avarterna på marknaden.
          </note>
          <note>
            (Applåder)
          </note>
          <note type="speaker">
            Anf. 122 RASMUS LING (MP):
          </note>
          <note>
            Herr ålderspresident! Vi debatterar nu civilutskottets betänkande
            11, Konsumenträtt och överskuldsättning , med anledning av de
            40 motioner som väcktes på området under den allmänna motionstiden
            i höstas.
          </note>
          <note>
            Den som är satt i skuld är icke fri. Så sa den socialdemokratiske
            finansministern Ernst Wigforss på 30-talet. Det har sedan dess
            upprepats flera gånger. Under 90-talets svåra ekonomiska nedgång
            var det något som användes som argument när statens finanser skulle
            saneras.
          </note>
          <note>
            Det ligger mycket i talesättet, men kanske ännu mer när vi talar
            om enskilda privatpersoner snarare än om stater och statsfinanser.
            Den som är hårt skuldsatt har kraftigt begränsade möjligheter
            att göra de livsval man vill både på kort sikt i det vardagliga
            och på längre sikt.
          </note>
          <note>
            Vägen in i en situation som leder till överskuldsättning kan
            vara kort och brant, men det kan ta mycket lång tid att ta sig
            ur den. Ofta uppstår överskuldsättning i perioder när individen
            befinner sig i någon form av livskris. Det kan vara en separation,
            en närstående som avlider, egen sjukdom eller något annat. Man
            har inte energi att hantera problemen, och i stället blir problemen
            större och växer.
          </note>
          <note>
            Den typiske gäldenären hos Kronofogdemyndigheten har lägre lån
            än genomsnittet, vilket vid en första anblick kan te sig märkligt
            men egentligen inte alls är det. Högre lån och skulder finns ofta
            för bostäder, och där finns ofta relativt goda månadsinkomster
            som kan täcka dem.
          </note>
          <note>
            Men det är även i det här sammanhanget viktigt att varna för
            att de svenska hushållens stora skulder vid en prisnedgång på
            bostadsmarknaden kan hamna i ett allvarligt läge.
          </note>
          <note>
            I dag är det ingen som tror eller ser tecken på att Stockholms
            bostadsmarknad skulle svalna. Men det var först efteråt som bedömare
            tyckte sig se att det fanns sådana tecken i Köpenhamn för några
            år sedan, när bostadspriserna där föll ganska kraftigt. Det satte
            många Köpenhamnsbor i ett väldigt besvärligt och oroande läge.
            Läget skulle förstås bli detsamma om detta skulle drabba oss i
            Sverige.
          </note>
          <note>
            Ur de utredningar som lämnades till regeringen för ett par år
            sedan under förra mandatperioden, Ut ur skuldfällan och Överskuldsättning
            i kreditsamhället , kom ett antal förslag om att förebygga skuldsättning
            men också förbättra möjligheterna till skuldsanering för dem som
            har dragits in i detta. Den förra regeringen tog dock inte många
            av de förslagen vidare. Det fanns heller inga författningsförslag
            i utredningarna. Det låg inte i uppdraget.
          </note>
          <note>
            Det är därför glädjande att den nya regeringen tydligare har
            prioriterat att åstadkomma förändringar för att förbättra det
            förebyggande arbetet men också underlätta för redan överskuldsatta
            att ta sig ur sin situation.
          </note>
          <note>
            I Expressen i dag skriver finansmarknadsminister Bolund och justitieminister
            Johansson om den utredning som ska tillsättas för att minska den
            överskuldsättning som snabblåneföretag bidrar till. Även tidigare
            talare har hänvisat till den.
          </note>
          <note>
            Det kan handla om att kreditbedömningar behöver göras bättre
            och om att skärpa informations- och marknadsföringskraven. Det
            sistnämnda är en del i det förebyggande arbetet.
          </note>
          <note>
            I dag är det över 100 000 personer som har pågående löneutmätning.
            Då återstår 200 000 som saknar utmätningsbar inkomst men som annars
            skulle ha haft detta.
          </note>
          <note>
            I utredningarna fanns förslag om att införa en preskriptionstid,
            som finns i många andra länder. Miljöpartiet tycker att det vore
            en angelägen lagändring.
          </note>
          <note>
            Överskuldsättning är dock inte ett problem endast för den enskilde.
            Det får stora samhällsekonomiska konsekvenser. De beräknas till
            mellan 30 och 50 miljarder kronor om året i produktionsbortfall
            och sjukdom till följd av sådana situationer. Att förbättra och
            förebygga får alltså även stora positiva ekonomiska konsekvenser.
          </note>
          <note>
            Det förebyggande arbetet handlar inte enbart om skarpa och hårda
            åtgärder. Att kommunernas budget- och hyresrådgivningar ska fungera
            bätt ­ re än de gör i dag är angeläget. I dag är det väldigt olika
            hur de fungerar i olika kommuner och på olika håll i landet. Både
            Konsumentverket och kronofogden arbetar också för att förebygga
            att unga får bestående skuldproblem. Genom information och upplysning
            kan vi komma långt, och genom ett bättre sådant arbete kan vi
            nog komma längre än i dag.
          </note>
          <note>
            Med detta yrkar jag bifall till förslaget i betänkandet.
          </note>
          <note>
            (Applåder)
          </note>
          <note type="speaker">
            Anf. 123 OLA JOHANSSON (C):
          </note>
          <note>
            Herr ålderspresident! Vi diskuterar konsumenträtt och överskuldsättning.
            Konsumenträtten kan man säga är ett ganska stort eget politikområde.
            Men det finns tydliga kanaler mellan konsumenträtt och överskuldsättning,
            då misslyckanden i konsumenträtten leder till överskuldsättning
            för många människor.
          </note>
          <note>
            En aspekt av konsumenträtten som många människor bekymrar sig
            över är oseriös telefonförsäljning. Den syftar till att skapa
            oklarheter hos konsumenten i fråga om vad det egentligen är för
            villkor som gäller. Det finns en rädsla bland många, framför allt
            bland äldre människor, för vad telefonförsäljare erbjuder i form
            av oklara betalningsvillkor, långa bindningstider och risken för
            att någon gång i framtiden bli utsatt för det man brukar kalla
            bluffakturor, det vill säga bedrägerier i olika former.
          </note>
          <note>
            Av det skälet och med tanke på människorna som känner den oron
            har vi från Centerpartiets sida motionerat om möjligheten att
            utvidga Nixregistret till att gälla även företagare. Vi noterar
            att det inte är möjligt i dag eftersom Nixregistret är skapat
            för att privatpersoner ska kunna blockera den typen av samtal.
          </note>
          <note>
            Vi välkomnar att Alliansen tidigare har tillsatt en utredning
            där de här frågorna ses över. Vi välkomnar att personer som har
            en mindre näringsverksamhet, exempelvis en skogsfastighet eller
            en lantbruksfastighet, ett vilande företag eller kanske till och
            med ett företag som inte längre bedriver någon verksamhet också
            ska ha möjlighet att omfattas av Nixregistret. Det tycker vi är
            positivt, för det är någonting som skapar enorm trygghet för framför
            allt äldre människor. Många äldre människor på landsbygden känner
            oro över den typ av verksamhet som riktas mot dem av oseriösa
            telefonförsäljare.
          </note>
          <note>
            Skuldsättning är det andra området. Vi hade ju, som många har
            nämnt här i sina anföranden, en mycket givande hearing där många
            parter, till exempel Kronofogdemyndigheten , Konsumentverket,
            regeringen och andra, gav en god bild av problematiken med överskuldsättning.
          </note>
          <note>
            Det finns 420 000 överskuldsatta människor i Sverige. Enligt
            Kronofogdemyndigheten är den årliga kostnaden för detta ca 30
            – 50 miljarder – och det menar man är lågt räknat. I kronofogdens
            register finns dessutom 400 000 eller 500 000 svenskar. Det är
            en stor summa, men bakom varje siffra finns det en överskuldsatt
            människa.
          </note>
          <note>
            Skälen till överskuldsättning kan vara exempelvis personliga
            kriser, långvarig sjukdom, anhörigs sjukdom, skilsmässa eller
            annan separation och företagande. Bland de så kallade evighetsgäldenärerna,
            alltså de som har varit skuldsatta i mer än 20 år, är andelen
            företagare förhållandevis hög, upplyste Kronofogdemyndigheten
            oss om.
          </note>
          <note>
            Misslyckat företagande är någonting som många upplever som ett
            stigma, ett personligt misslyckande. Det är en anledning att inte
            lita på den här människan i kommande affärsrelationer. Men att
            skuldsättningen har uppstått genom företagande kan ju bero på
            någon annan. Det kan handla om leverantörer som inte sköter sina
            åtaganden eller partner som på olika sätt lurar en och drar in
            en i skuldsättning. Men det är ett stort stigma.
          </note>
          <note>
            I betänkandet kan man också ta del av de tre eller fyra olika
            utredningar som alliansregeringen har tillsatt och som nu ligger
            på den nuvarande regeringens bord. Vi väntar på att olika typer
            av konkreta förslag ska levereras.
          </note>
          <note>
            Jag noterade att Rasmus Ling sa att i de tidigare utredningarna
            fanns det inga författningsförslag. Det gjorde det kanske inte,
            men det skulle vara intressant att höra vilka direktiv om skarpa
            författningsförslag som finns i den nu presenterade utredningen
            om sms-lån. Några sådana besked har vi inte fått. Vilka är de
            hårda åtgärder som regeringen har för avsikt att sätta in mot
            sms-låneföretag?
          </note>
          <note>
            En annan aspekt på överbelåning är konsumentkrediter. Hennes
            &amp; Mauritz … Ursäkta, nu blev det lite reklam här. Vi ska inte
            gå in på sådant – det finns även andra klädföretag. Men på hearingen
            fick vi en bild av sms-lånens andel av den totala skuldsättningen.
            Den är 1 procent. Det låter inte mycket, men det är många bakom
            den siffran också. Men den stora andelen, lejonparten av överskuldsättningen,
            har att göra med helt vanliga konsumtionslån.
          </note>
          <note>
            Det är konsumtionslån som naturligtvis tas för att man inte har
            marginaler att köpa den där tvättmaskinen, vinterkollektionen
            till barnen eller annat. Det är viktigt att vi noterar att i det
            här betänkandet – jag yrkar för övrigt bifall till utskottets
            förslag i dess helhet – finns det också ett tillkännagivande där
            regeringen uppmanas att ta konsumentkrediterna på särskilt allvar.
            De innebär nämligen en betydligt större andel av den totala skuldsättningen.
          </note>
          <note>
            Sms-lån är problematiska, men mikrokrediter av olika slag har
            också sin plats på lånemarknaden. Det är också viktigt att notera.
            Men jag väl ­ komnar utredningen. Jag hoppas att de hårda papperen
            kommer att levere ­ ras, men det är fortfarande en osäker sak,
            som sagt.
          </note>
          <note>
            Med de orden, herr ålderspresident, ber jag att få tacka för
            dagens debatt. Men den är inte slut än.
          </note>
          <note type="speaker">
            Anf. 124 ROBERT HANNAH (FP):
          </note>
          <note>
            Herr ålderspresident! Jag vill börja med att yrka bifall till
            utskottets förslag.
          </note>
          <note>
            Folkpartiet vill stärka konsumenters möjlighet att göra medvetna
            och aktiva val. Det är därför viktigt att vi genom politiken ser
            till att konsumenter har tillgång till rätt information, att så
            få som möjligt hamnar i skuldfällor, att oseriösa företag inte
            tillåts härja fritt och att reglerna för skuldsanering är enkla
            och ger individer en rimlig chans att komma tillbaka.
          </note>
          <note>
            Under Folkpartiet s och konsumentminister Birgit ta Ohlssons
            ledning genomförde a lliansregeringen en rad åtgärder för att
            stärka konsumentmakten. Det är vi stolta över. Bland annat skedde
            detta genom den permanenta satsningen på en rikstäckande konsumentupplysningstjänst
            via mejl och telefon, som i dag heter Hallå Konsument. Jag har
            själv använt Hallå Konsument och var nöjd med att jag fick information
            på ett mycket snabbt och korrekt sätt. Jag kanske inte var nöjd
            med vad jag fick höra, men jag var nöjd med att jag fick informationen.
            Det är viktigt att vi konsumenter har tillgång till information.
            Det är faktiskt den största konsumentsatsningen i Sverige på över
            två decennier. Därför är jag jättestolt över att det var Folkpartiet,
            Birgitta Ohlsson och alliansregeringen som genomförde detta.
          </note>
          <note>
            Men det finns samtidigt många områden där vi har problem. Trots
            den förbättrade möjligheten att få information hamnar i dag alltför
            många individer i skuld utan någon möjlighet att betala tillbaka.
            Att hamna i skuld är ofta förenat med skam och obehagskänslor
            och kan få förödande konsekvenser för enskilda individer. Men
            det drabbar inte bara dem själva. Det finns så kallade evighetsgäldenärer
            som har barn som kanske inte får samma möjligheter i livet på
            grund av just deras föräldrars skulder. Det är också en stor kostnad
            för det svenska samhället att ha dessa skuldsatta personer.
          </note>
          <note>
            Folkpartiet välkomnar därför tillkännagivandena till regeringen
            vad gäller finansiella rådgivare som innebär skärpta krav för
            att någon ska få kalla sig oberoende rådgivare vid finansiell
            rådgivning till konsumenter.
          </note>
          <note>
            Vi välkomnar från Folkpartiets sida även att regeringen gör en
            uppföljning av snabblånen. Tillsynen och kontrollen över snabblånen
            måste skärpas för att motverka skuldfällor. Det innebär dock inte
            att vi är emot snabblån som sådana. Det ska fortfarande finnas
            en möjlighet även för personer med lägre inkomst att kunna ta
            lån. Det sker oftast genom den här typen av lån. Den möjligheten
            får inte decimeras på ett sådant sätt att det inte blir möjligt
            för enskilda individer med lägre inkomster att ta lån i Sverige
            i dag.
          </note>
          <note>
            Alliansregeringen, genom konsumentminister Birgitta Ohlsson,
            skärp ­ te kraven på långivarna, men reglerna följdes inte i tillräcklig
            utsträckning. I det stora hela välkomnar vi därför att man gör
            en sådan tillsyn, men det ska som sagt fortfarande finnas en möjlighet
            till sådana lån.
          </note>
          <note>
            Mycket arbete på konsumentområdet pågår reda n nu tack vare utredningar
            som a lliansregeringen satt i gång, bland annat om överskuldsättning.
            Från Folkpartiets sida kommer vi noggrant att följa regeringens
            arbete för att säkerställa att arbetet för att motverka överskuldsättning
            genomförs snabbt och med åtgärder för en sund kreditpolitik med
            starkt konsumentfokus. Konsumenter är också personer som har lägre
            inkomster. De ska också ha möjlighet att ta lån.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 23 april.)
          </note>
          <note>
            § 21 Bordläggning
          </note>
          <note>
            Följande dokument anmäldes och bordlades:
          </note>
          <note>
            Proposition
          </note>
          <note>
            2014/15:105 Arv i internationella situationer
          </note>
          <note>
            § 22 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 21 april
          </note>
          <note>
            2014/15:525 Antagningsregler till lärarutbildningen
          </note>
          <note>
            av Roger Haddad (FP)
          </note>
          <note>
            till statsrådet Helene Hellmark Knutsson (S)
          </note>
          <note>
            2014/15:526 Höjda arbetsgivaravgifter för unga inom Försvarsmakten
          </note>
          <note>
            av Hans Wallmark (M)
          </note>
          <note>
            till finansminister Magdalena Andersson (S)
          </note>
          <note>
            2014/15:527 Statsministerns uttalanden i regeringsförklaringen
            om vägslitageavgiften
          </note>
          <note>
            av Carl-Oskar Bohlin (M)
          </note>
          <note>
            till statsminister Stefan Löfven (S)
          </note>
          <note>
            2014/15:528 Arbetsintegrerande sociala företag som påverkas av
            regeringens politik
          </note>
          <note>
            av Lotta Finstorp (M)
          </note>
          <note>
            till arbetsmarknadsminister Ylva Johansson (S)
          </note>
          <note>
            2014/15:529 Dåliga hyresvärdar
          </note>
          <note>
            av Nooshi Dadgostar (V)
          </note>
          <note>
            till justitie- och migrationsminister Morgan Johansson (S)
          </note>
          <note>
            2014/15:530 MSB och den civila krisberedskapen vid tågstopp
          </note>
          <note>
            av Hans Wallmark (M)
          </note>
          <note>
            till statsrådet Anders Ygeman (S)
          </note>
          <note>
            2014/15:531 Distansundervisning inom kommunal vuxenutbildning
          </note>
          <note>
            av Ida Drougge (M)
          </note>
          <note>
            till statsrådet Aida Hadzialic (S)
          </note>
          <note>
            2014/15:532 Förenklade system för statsbidrag
          </note>
          <note>
            av Maria Stockhaus (M)
          </note>
          <note>
            till utbildningsminister Gustav Fridolin (MP)
          </note>
          <note>
            2014/15:533 Robustheten i det svenska telenätet
          </note>
          <note>
            av Erik Ottoson (M)
          </note>
          <note>
            till statsrådet Mehmet Kaplan (MP)
          </note>
          <note>
            § 23 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 21 april
          </note>
          <note>
            2014/15:445 Sverigeförhandlingen och bostadsbyggande inom stråket
            Arlanda–Uppsala
          </note>
          <note>
            av Solveig Zander (C)
          </note>
          <note>
            till statsrådet Anna Johansson (S)
          </note>
          <note>
            2014/15:446 Utländska examinas värdering i Sverige
          </note>
          <note>
            av Lotta Finstorp (M)
          </note>
          <note>
            till statsrådet Helene Hellmark Knutsson (S)
          </note>
          <note>
            2014/15:447 Bostadsbyggande på regementsorter
          </note>
          <note>
            av Jan R Andersson (M)
          </note>
          <note>
            till försvarsminister Peter Hultqvist (S)
          </note>
          <note>
            2014/15:448 Miljöbilspremien
          </note>
          <note>
            av Edward Riedl (M)
          </note>
          <note>
            till klimat- och miljöminister Åsa Romson (MP)
          </note>
          <note>
            2014/15:449 Patientsäkerhet
          </note>
          <note>
            av Cecilia Widegren (M)
          </note>
          <note>
            till statsrådet Gabriel Wikström (S)
          </note>
          <note>
            2014/15:450 Ersättning till student vid brister i utbildning
          </note>
          <note>
            av Roger Haddad (FP)
          </note>
          <note>
            till statsrådet Helene Hellmark Knutsson (S)
          </note>
          <note>
            2014/15:451 Ersättning till student vid brister i utbildning
          </note>
          <note>
            av Roger Haddad (FP)
          </note>
          <note>
            till statsrådet Helene Hellmark Knutsson (S)
          </note>
          <note>
            § 24 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 21 april
          </note>
          <note>
            2014/15:421 Situationen i Iran för regimkritiska röster
          </note>
          <note>
            av Amineh Kakabaveh (V)
          </note>
          <note>
            till utrikesminister Margot Wallström (S)
          </note>
          <note>
            den 22 april
          </note>
          <note>
            2014/15:417 Situationen för hbtq-personer i Palestina
          </note>
          <note>
            av Karin Enström (M)
          </note>
          <note>
            till utrikesminister Margot Wallström (S)
          </note>
          <note>
            2014/15:416 Flygstrategins utformning hos våra nordiska grannar
          </note>
          <note>
            av Edward Riedl (M)
          </note>
          <note>
            till statsrådet Anna Johansson (S)
          </note>
          <note>
            2014/15:419 Direktiv till flygstrategin
          </note>
          <note>
            av Edward Riedl (M)
          </note>
          <note>
            till statsrådet Anna Johansson (S)
          </note>
          <note>
            2014/15:415 Färjetrafik över Kvarken
          </note>
          <note>
            av Edward Riedl (M)
          </note>
          <note>
            till statsrådet Anna Johansson (S)
          </note>
          <note>
            2014/15:422 Kandidatur till FN:s säkerhetsråd
          </note>
          <note>
            av Kerstin Lundgren (C)
          </note>
          <note>
            till utrikesminister Margot Wallström (S)
          </note>
          <note>
            § 25 Kammaren åtskildes kl. 17.24 .
          </note>
          <note>
            Förhandlingarna leddes
          </note>
          <note>
            av ålderspresidenten från sammanträdets början till § 10 anf.
            33 (delvis),
          </note>
          <note>
            av andre vice talmannen därefter till och med § 11 anf. 65 (delvis),
          </note>
          <note>
            av ålderspresidenten därefter till och med § 16 anf. 93 (delvis),
          </note>
          <note>
            av andre vice talmannen därefter till och med § 20 anf. 117 (delvis)
            och
          </note>
          <note>
            av ålderspresidenten därefter till sammanträdets slut.
          </note>
          <note>
            Vid protokollet
          </note>
          <note>
            ANNALENA HANELL
          </note>
          <note>
            /Eva-Lena Ekman
          </note>
          <note>
            Innehållsförteckning
          </note>
          <note>
            § 1 Anmälan om ny riksdagsledamot
          </note>
          <note>
            § 2 Avsägelser
          </note>
          <note>
            § 3 Anmälan om kompletteringsval
          </note>
          <note>
            § 4 Anmälan om fördröjt svar på interpellation
          </note>
          <note>
            § 5 Ärenden för bordläggning
          </note>
          <note>
            § 6 Riksrevisionens rapport om valutahanteringen i det internationella
            utvecklingssamarbetet
          </note>
          <note>
            Utrikesutskottets betänkande 2014/15:UU17
          </note>
          <note>
            (Beslut fattades under § 18.)
          </note>
          <note>
            § 7 Genomförande av Seveso III-direktivet
          </note>
          <note>
            Försvarsutskottets betänkande 2014/15:FöU8
          </note>
          <note>
            (Beslut fattades under § 18.)
          </note>
          <note>
            § 8 Skatteförfarande och folkbokföring
          </note>
          <note>
            Skatteutskottets betänkande 2014/15:SkU20
          </note>
          <note>
            Anf. 1 SARA KARLSSON (S)
          </note>
          <note>
            Anf. 2 ANETTE ÅKESSON (M)
          </note>
          <note>
            Anf. 3 RASMUS LING (MP)
          </note>
          <note>
            Anf. 4 MATS PERSSON (FP)
          </note>
          <note>
            Anf. 5 ARON MODIG (KD)
          </note>
          <note>
            Anf. 6 EMMA WALLRUP (V)
          </note>
          <note>
            Anf. 7 ANETTE ÅKESSON (M) replik
          </note>
          <note>
            Anf. 8 EMMA WALLRUP (V) replik
          </note>
          <note>
            Anf. 9 ANETTE ÅKESSON (M) replik
          </note>
          <note>
            Anf. 10 EMMA WALLRUP (V) replik
          </note>
          <note>
            Anf. 11 PER ÅSLING (C)
          </note>
          <note>
            (Beslut fattades under § 18.)
          </note>
          <note>
            § 9 Kroatiens anslutning till skiljemannakonventionen
          </note>
          <note>
            Skatteutskottets betänkande 2014/15:SkU24
          </note>
          <note>
            (Beslut fattades under § 18.)
          </note>
          <note>
            § 10 Mineralpolitik
          </note>
          <note>
            Näringsutskottets betänkande 2014/15:NU14
          </note>
          <note>
            Anf. 12 JOSEF FRANSSON (SD)
          </note>
          <note>
            Anf. 13 HELENA LINDAHL (C)
          </note>
          <note>
            Anf. 14 HÅKAN SVENNELING (V)
          </note>
          <note>
            Anf. 15 HELENA LINDAHL (C) replik
          </note>
          <note>
            Anf. 16 HÅKAN SVENNELING (V) replik
          </note>
          <note>
            Anf. 17 HELENA LINDAHL (C) replik
          </note>
          <note>
            Anf. 18 HÅKAN SVENNELING (V) replik
          </note>
          <note>
            Anf. 19 HANNA WESTERÉN (S)
          </note>
          <note>
            Anf. 20 HELENA LINDAHL (C) replik
          </note>
          <note>
            Anf. 21 HANNA WESTERÉN (S) replik
          </note>
          <note>
            Anf. 22 HELENA LINDAHL (C) replik
          </note>
          <note>
            Anf. 23 HANNA WESTERÉN (S) replik
          </note>
          <note>
            Anf. 24 CECILIE TENFJORD-TOFTBY (M)
          </note>
          <note>
            Anf. 25 HÅKAN SVENNELING (V) replik
          </note>
          <note>
            Anf. 26 CECILIE TENFJORD-TOFTBY (M) replik
          </note>
          <note>
            Anf. 27 HÅKAN SVENNELING (V) replik
          </note>
          <note>
            Anf. 28 CECILIE TENFJORD-TOFTBY (M) replik
          </note>
          <note>
            Anf. 29 ANNIKA LILLEMETS (MP)
          </note>
          <note>
            Anf. 30 HELENA LINDAHL (C) replik
          </note>
          <note>
            Anf. 31 ANNIKA LILLEMETS (MP) replik
          </note>
          <note>
            Anf. 32 HELENA LINDAHL (C) replik
          </note>
          <note>
            Anf. 33 ANNIKA LILLEMETS (MP) replik
          </note>
          <note>
            Anf. 34 SAID ABDU (FP)
          </note>
          <note>
            Anf. 35 PENILLA GUNTHER (KD)
          </note>
          <note>
            Anf. 36 ANNA-CAREN SÄTHERBERG (S)
          </note>
          <note>
            Anf. 37 HELENA LINDAHL (C) replik
          </note>
          <note>
            Anf. 38 ANNA-CAREN SÄTHERBERG (S) replik
          </note>
          <note>
            Anf. 39 HELENA LINDAHL (C) replik
          </note>
          <note>
            Anf. 40 ANNA-CAREN SÄTHERBERG (S) replik
          </note>
          <note>
            Anf. 41 PER ÅSLING (C)
          </note>
          <note>
            (Beslut fattades under § 18.)
          </note>
          <note>
            § 11 Riksrevisionens rapport om effektivitet i exportgarantisystemet
          </note>
          <note>
            Näringsutskottets betänkande 2014/15:NU13
          </note>
          <note>
            Anf. 42 ANN-CHARLOTTE HAMMAR JOHNSSON (M)
          </note>
          <note>
            Anf. 43 JOHAN NISSINEN (SD)
          </note>
          <note>
            Anf. 44 HELENA LINDAHL (C)
          </note>
          <note>
            Anf. 45 HÅKAN SVENNELING (V)
          </note>
          <note>
            Anf. 46 SAID ABDU (FP)
          </note>
          <note>
            Anf. 47 PENILLA GUNTHER (KD)
          </note>
          <note>
            Anf. 48 ANNA WALLÉN (S)
          </note>
          <note>
            Anf. 49 HELENA LINDAHL (C) replik
          </note>
          <note>
            Anf. 50 ANNA WALLÉN (S) replik
          </note>
          <note>
            Anf. 51 HELENA LINDAHL (C) replik
          </note>
          <note>
            Anf. 52 ANNA WALLÉN (S) replik
          </note>
          <note>
            Anf. 53 ANN-CHARLOTTE HAMMAR JOHNSSON (M) replik
          </note>
          <note>
            Anf. 54 ANNA WALLÉN (S) replik
          </note>
          <note>
            Anf. 55 ANN-CHARLOTTE HAMMAR JOHNSSON (M) replik
          </note>
          <note>
            Anf. 56 ANNA WALLÉN (S) replik
          </note>
          <note>
            Anf. 57 HÅKAN SVENNELING (V) replik
          </note>
          <note>
            Anf. 58 ANNA WALLÉN (S) replik
          </note>
          <note>
            Anf. 59 HÅKAN SVENNELING (V) replik
          </note>
          <note>
            Anf. 60 ANNA WALLÉN (S) replik
          </note>
          <note>
            Anf. 61 ANNIKA LILLEMETS (MP)
          </note>
          <note>
            Anf. 62 ANN-CHARLOTTE HAMMAR JOHNSSON (M) replik
          </note>
          <note>
            Anf. 63 ANNIKA LILLEMETS (MP) replik
          </note>
          <note>
            Anf. 64 ANN-CHARLOTTE HAMMAR JOHNSSON (M) replik
          </note>
          <note>
            Anf. 65 ANNIKA LILLEMETS (MP) replik
          </note>
          <note>
            Anf. 66 HELENA LINDAHL (C) replik
          </note>
          <note>
            Anf. 67 ANNIKA LILLEMETS (MP) replik
          </note>
          <note>
            Anf. 68 HELENA LINDAHL (C) replik
          </note>
          <note>
            Anf. 69 ANNIKA LILLEMETS (MP) replik
          </note>
          <note>
            Anf. 70 PENILLA GUNTHER (KD)
          </note>
          <note>
            Anf. 71 ANNA WALLÉN (S) replik
          </note>
          <note>
            Anf. 72 PENILLA GUNTHER (KD) replik
          </note>
          <note>
            Anf. 73 ANNA WALLÉN (S) replik
          </note>
          <note>
            Anf. 74 PENILLA GUNTHER (KD) replik
          </note>
          <note>
            (Beslut fattades under § 18.)
          </note>
          <note>
            § 12 Redovisning av naturgaslagring i rörledning
          </note>
          <note>
            Näringsutskottets betänkande 2014/15:NU15
          </note>
          <note>
            (Beslut fattades under § 18.)
          </note>
          <note>
            § 13 Offentlighet, sekretess och integritet
          </note>
          <note>
            Konstitutionsutskottets betänkande 2014/15:KU15
          </note>
          <note>
            Anf. 75 MARIA ABRAHAMSSON (M)
          </note>
          <note>
            Anf. 76 FREDRIK ERIKSSON (SD)
          </note>
          <note>
            Anf. 77 PER-INGVAR JOHNSSON (C)
          </note>
          <note>
            Anf. 78 MIA SYDOW MÖLLEBY (V)
          </note>
          <note>
            Anf. 79 MATHIAS SUNDIN (FP)
          </note>
          <note>
            Anf. 80 TUVE SKÅNBERG (KD)
          </note>
          <note>
            Anf. 81 ÅLDERSPRESIDENTEN
          </note>
          <note>
            Anf. 82 VERONICA LINDHOLM (S)
          </note>
          <note>
            Anf. 83 AGNETA BÖRJESSON (MP)
          </note>
          <note>
            (Beslut fattades under § 18.)
          </note>
          <note>
            § 14 Kommunala och regionala frågor
          </note>
          <note>
            Konstitutionsutskottets betänkande 2014/15:KU18
          </note>
          <note>
            Anf. 84 FREDRIK ERIKSSON (SD)
          </note>
          <note>
            Anf. 85 EMILIA TÖYRÄ (S)
          </note>
          <note>
            Anf. 86 PATRICK RESLOW (M)
          </note>
          <note>
            Anf. 87 AGNETA BÖRJESSON (MP)
          </note>
          <note>
            Anf. 88 PER-INGVAR JOHNSSON (C)
          </note>
          <note>
            Anf. 89 MATHIAS SUNDIN (FP)
          </note>
          <note>
            (Beslut fattades under § 18.)
          </note>
          <note>
            § 15 Riksbankens förvaltning 2014
          </note>
          <note>
            Finansutskottets betänkande 2014/15:FiU23
          </note>
          <note>
            Anf. 90 HÅKAN SVENNELING (V)
          </note>
          <note>
            Anf. 91 INGELA NYLUND WATZ (S)
          </note>
          <note>
            Anf. 92 JÖRGEN ANDERSSON (M)
          </note>
          <note>
            (Beslut fattades under § 18.)
          </note>
          <note>
            § 16 Utbildning för nyanlända elever – mottagande och skolgång
          </note>
          <note>
            Utbildningsutskottets betänkande 2014/15:UbU6
          </note>
          <note>
            Anf. 93 BETTY MALMBERG (M)
          </note>
          <note>
            Anf. 94 STEFAN JAKOBSSON (SD)
          </note>
          <note>
            Anf. 95 BETTY MALMBERG (M) replik
          </note>
          <note>
            Anf. 96 STEFAN JAKOBSSON (SD) replik
          </note>
          <note>
            Anf. 97 BETTY MALMBERG (M) replik
          </note>
          <note>
            Anf. 98 STEFAN JAKOBSSON (SD) replik
          </note>
          <note>
            Anf. 99 ULRIKA CARLSSON i Skövde (C)
          </note>
          <note>
            Anf. 100 DANIEL RIAZAT (V)
          </note>
          <note>
            Anf. 101 BETTY MALMBERG (M) replik
          </note>
          <note>
            Anf. 102 DANIEL RIAZAT (V) replik
          </note>
          <note>
            Anf. 103 BETTY MALMBERG (M) replik
          </note>
          <note>
            Anf. 104 DANIEL RIAZAT (V) replik
          </note>
          <note>
            Anf. 105 CHRISTER NYLANDER (FP)
          </note>
          <note>
            Anf. 106 THOMAS STRAND (S)
          </note>
          <note>
            Anf. 107 JABAR AMIN (MP)
          </note>
          <note>
            Anf. 108 STEFAN JAKOBSSON (SD) replik
          </note>
          <note>
            Anf. 109 JABAR AMIN (MP) replik
          </note>
          <note>
            Anf. 110 STEFAN JAKOBSSON (SD) replik
          </note>
          <note>
            Anf. 111 JABAR AMIN (MP) replik
          </note>
          <note>
            (forts. § 19)
          </note>
          <note>
            Ajournering
          </note>
          <note>
            Återupptagna förhandlingar
          </note>
          <note>
            § 17 Beslut om ärende som slutdebatterats den 16 april
          </note>
          <note>
            AU7 Arbetslöshetsförsäkringen
          </note>
          <note>
            § 18 Beslut om ärenden som slutdebatterats vid dagens sammanträde
          </note>
          <note>
            UU17 Riksrevisionens rapport om valutahanteringen i det internationella
            utvecklingssamarbetet
          </note>
          <note>
            FöU8 Genomförande av Seveso III-direktivet
          </note>
          <note>
            SkU20 Skatteförfarande och folkbokföring
          </note>
          <note>
            SkU24 Kroatiens anslutning till skiljemannakonventionen
          </note>
          <note>
            NU14 Mineralpolitik
          </note>
          <note>
            NU13 Riksrevisionens rapport om effektivitet i exportgarantisystemet
          </note>
          <note>
            NU15 Redovisning av naturgaslagring i rörledning
          </note>
          <note>
            KU15 Offentlighet, sekretess och integritet
          </note>
          <note>
            KU18 Kommunala och regionala frågor
          </note>
          <note>
            FiU23 Riksbankens förvaltning 2014
          </note>
          <note>
            § 19 (forts. från § 16) Utbildning för nyanlända elever – mottagande
            och skolgång (forts. UbU6)
          </note>
          <note>
            Anf. 112 ANNIKA ECLUND (KD)
          </note>
          <note>
            (Beslut skulle fattas den 23 april.)
          </note>
          <note>
            § 20 Konsumenträtt och överskuldsättning
          </note>
          <note>
            Civilutskottets betänkande 2014/15:CU11
          </note>
          <note>
            Anf. 113 JESSIKA ROSWALL (M)
          </note>
          <note>
            Anf. 114 MIKAEL ESKILANDERSSON (SD)
          </note>
          <note>
            Anf. 115 NOOSHI DADGOSTAR (V)
          </note>
          <note>
            Anf. 116 CAROLINE SZYBER (KD)
          </note>
          <note>
            Anf. 117 JOHANNA HARALDSSON (S)
          </note>
          <note>
            Anf. 118 JESSIKA ROSWALL (M) replik
          </note>
          <note>
            Anf. 119 JOHANNA HARALDSSON (S) replik
          </note>
          <note>
            Anf. 120 JESSIKA ROSWALL (M) replik
          </note>
          <note>
            Anf. 121 JOHANNA HARALDSSON (S) replik
          </note>
          <note>
            Anf. 122 RASMUS LING (MP)
          </note>
          <note>
            Anf. 123 OLA JOHANSSON (C)
          </note>
          <note>
            Anf. 124 ROBERT HANNAH (FP)
          </note>
          <note>
            (Beslut skulle fattas den 23 april.)
          </note>
          <note>
            § 21 Bordläggning
          </note>
          <note>
            § 22 Anmälan om interpellationer
          </note>
          <note>
            § 23 Anmälan om frågor för skriftliga svar
          </note>
          <note>
            § 24 Anmälan om skriftliga svar på frågor
          </note>
          <note>
            § 25 Kammaren åtskildes kl. 17.24.
          </note>
          <note>
            Tryck: Elanders, Vällingby 2015
          </note>
        </div>
      </body>
    </text>
  </TEI>
</teiCorpus>
