<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201415</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201415</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201415--37</head>
          <docDate when="2014-12-12 00:00:00">2014-12-12 00:00:00</docDate>
        </div>
      </front>
      <body>
        <div>
          <note>
            § 1 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2014/15:167
          </note>
          <note>
            Till riksdagen
          </note>
          <note>
            Interpellation 2014/15:167 Vårdval
          </note>
          <note>
            av Per Åsling (C)
          </note>
          <note>
            Interpellationen kommer inte att kunna besvaras inom den föreskrivna
            tiden.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Stockholm den 10 december 2014
          </note>
          <note>
            Finansdepartementet
          </note>
          <note>
            Ardalan Shekarabi (S)
          </note>
          <note>
            Enligt uppdrag
          </note>
          <note>
            Rikard Jermsten
          </note>
          <note>
            Expeditions- och rättschef
          </note>
          <note>
            Interpellation 2014/15:171
          </note>
          <note>
            Till riksdagen
          </note>
          <note>
            Interpellation 2014/15:171 Sveriges motståndskraft mot ryska
            hot om användning av kärnvapen
          </note>
          <note>
            av Allan Widman (FP)
          </note>
          <note>
            Interpellationen kommer att besvaras torsdagen den 22 januari
            2015.
          </note>
          <note>
            Skälet till dröjsmålet är tidigare inbokade engagemang.
          </note>
          <note>
            Stockholm den 10 december 2014
          </note>
          <note>
            Utrikesdepartementet
          </note>
          <note>
            Margot Wallström (S)
          </note>
          <note>
            Enligt uppdrag
          </note>
          <note>
            Fredrik Jörgensen
          </note>
          <note>
            Expeditionschef
          </note>
          <note>
            § 2 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Propositioner
          </note>
          <note>
            2014/15:22 till försvarsutskottet
          </note>
          <note>
            2014/15:29 till justitieutskottet
          </note>
          <note>
            Skrivelse
          </note>
          <note>
            2014/15:16 till miljö- och jordbruksutskottet
          </note>
          <note>
            § 3 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Konstitutionsutskottets betänkande
          </note>
          <note>
            2014/15:KU1 Utgiftsområde 1 Rikets styrelse
          </note>
          <note>
            Arbetsmarknadsutskottets betänkande
          </note>
          <note>
            2014/15:AU1 Utgiftsområde 13 Integration och jämställdhet
          </note>
          <note>
            Skatteutskottets betänkande
          </note>
          <note>
            2014/15:SkU1 Utgiftsområde 3 Skatt, tull och exekution
          </note>
          <note>
            § 4 Ekonomisk trygghet vid sjukdom och funktionsnedsättning
          </note>
          <note>
            Socialförsäkringsutskottets betänkande 2014/15:SfU1
          </note>
          <note>
            Utgiftsområde 10 Ekonomisk trygghet vid sjukdom och funktionsnedsättning
            (prop. 2014/15:1 delvis)
          </note>
          <note>
            föredrogs.
          </note>
          <note type="speaker">
            Anf. 1 PHIA ANDERSSON (S):
          </note>
          <note>
            Herr talman! Under de senaste åren har sjukförsäkringen genomgått
            stora förändringar. Tidsgränser har införts i sjukförsäkringen,
            och den mest omdiskuterade av dessa tidsgränser är den bortre
            gränsen för hur länge sjukpenningen kan betalas ut. Det är en
            administrativ gräns, som inte har något att göra med om en person
            är frisk eller inte. Inte heller tar detta datum hänsyn till vilken
            arbetsförmåga en person har eller hur sjuk personen är.
          </note>
          <note>
            Det har dessutom visat sig att det inte hade den förväntade effekten,
            då antalet sjukskrivningar återigen stiger. Fram till augusti
            i år hade 90 418 utförsäkrats sedan regeringen skärpte reglerna
            2008. 8 900 personer har dessutom utförsäkrats två gånger.
          </note>
          <note>
            Enligt siffror som Dagens Arena begärt ut från Försäkringskassan
            visar det sig att ytterligare 13 200 kommer att utförsäkras 2015
            , och ca 2 240 kommer att utförsäkras för andra gången. Vissa
            riskerar till och med att bli utförsäkrade en tredje gång.
          </note>
          <note>
            Siffror är det lätt att rabbla upp, men bakom varje siffra finns
            en människa – en människa som har drabbats av stelbenta tidsgränser
            och en er sättning som har urholkats. Vi har alla hört om svårt
            cancersjuka som prövas på arbetsmarknaden i hela Sverige efter
            180 dagar och som senare utförsäkras utan att vara friska nog
            att arbeta.
          </note>
          <note>
            Jag har här Borås Tidning från den 19 mars 2009. En borgerlig
            sjukförsäkringsminister tröstar en förtvivlad utförsäkrad kvinna,
            som tigger och ber: Snälla, ge mig tid att bli frisk!
          </note>
          <note>
            Denna kv inna är inte ensam. Som jag sa är det över 90 000 människor
            som har utförsäkrats sedan reglerna infördes. En stor andel av
            dessa har utförsäkrats två gånger och är till och med, som jag
            sade tidigare, på väg att bli det en tredje gång 2015. Det är
            inte rimligt, och jag tycker att det är en skam att behandla sjuka
            människor på detta sätt.
          </note>
          <note>
            Jag har sparat denna tidning för att ständigt påminnas om hur
            människor far illa av dessa tidsgränser och hur obarmhärtiga de
            är. Vi socialdemokrater kommer att göra allt som står i vår makt
            för att ta bort dessa tidsgränser och skapa en human sjukförsäkring.
          </note>
          <note>
            Väldigt få av dem som är utförsäkrade har gått till reguljärt
            arbete. En del kvinnor lever nu på försörjningsstöd eller är helt
            beroende av sin mans inkomst. Förtida uttag av pensioner har ökat
            dramatiskt i denna grupp.
          </note>
          <note>
            Vår förhoppning stod till att vi skulle kunna samarbeta för att
            få en human sjukförsäkring utan tidsgränser som skulle stödja
            människor till återgång i arbete men också för att se vad som
            kunde göras i förebyggande syfte så att människor inte blir sjuka
            på grund av arbetet.
          </note>
          <note>
            Detta har allianspartierna sagt nej till, och de har väckt en
            motion om att tidsgränserna ska vara kvar. Detta yrkande har Sverigedemokraterna
            ställt sig bakom, och på så sätt får det en majoritet i riksdagen.
            Det gjordes redan innan budgeten togs här den 3 december.
          </note>
          <note>
            På så sätt har de borgerliga partierna och Sverigedemokraterna
            säkerställt att ytterligare 13 200 människor blir utförsäkrade
            2015 – 13 200 människor i samma situation som den kvinna jag nämnde
            var i 2009.
          </note>
          <note>
            Vi socialdemokrater vill att tidsgränserna i sjukförsäkringen
            tas bort, och jag yrkar därför bifall till vår reservation nr
            3.
          </note>
          <note type="speaker">
            Anf. 2 LINUS BYLUND (SD):
          </note>
          <note>
            Herr talman! Sverigedemokraterna är hela Sveriges parti. Vi är
            ett parti för alla svenska medborgare, för friska såväl som för
            sjuka. I Sverigedemokraternas Sverige är det viktigt och en självklarhet
            att människor med funktionsnedsättning och människor som drabbas
            av sjukdom har en trygg och likvärdig försäkring.
          </note>
          <note>
            Sverige har ett socialförsäkringssystem som i många stycken är
            väldigt bra. Jag tycker att det ibland glöms bort i trätan mellan
            partier här i kammaren och i andra forum. Vi har ett system som
            i alla fall jag menar att vi har all anledning att vara stolta
            över.
          </note>
          <note>
            Men ingenting är perfekt. Allting kan förbättras. I en föränderlig
            värld måste också socialförsäkringssystem förbättras.
          </note>
          <note>
            Sverigedemokraterna avsätter i vårt förslag till budget för utgiftsområde
            10 för år 2015 2,9 miljarder kronor mer än regeringen och 3,4
            miljarder kronor mer än i den nu gällande borgerliga budgeten.
            Vi gör detta dessutom med full finansiering eftersom vi vill effektivisera
            och göra invandringspolitiken mer ansvarsfull, i linje med våra
            europeiska grannar.
          </note>
          <note>
            Vi vill förbättra sjukpenningen så att fler som arbetar faktiskt
            får ut 80 procent av sin lön vid sjukdom. En fullgod sjukförsäkring
            ökar inte bara den enskildes trygghet utan borgar också för färre
            dagar som man går till arbetet trots att man inte borde, så att
            fler faktiskt har råd att stanna hemma den där måndagen efter
            vinterkräksjuka på helgen eller en torsdag och en fredag för att
            kurera en envis snuva – till allas goda.
          </note>
          <note>
            Förutom den generella sjukförsäkringen vill vi också förstärka
            sjukpenningen för arbetslösa. Sammanlagt ökar vi anslagen för
            dessa ändamål med närmare 700 miljoner kronor för år 2015.
          </note>
          <note>
            Ser man, herr talman, i ett vidare perspektiv kan det också vara
            värt att nämna Sverigedemokraternas vårdlyft, där vi i våras presenterade
            förslag om kraftiga förstärkningar inom vård och omsorg. Sammantaget
            vill vi satsa 37 miljarder kronor under kommande budgetperiod.
          </note>
          <note>
            Som en del i detta har vi avsatt en så kallad tillgänglighetsmiljard
            för kortare kötider inom framför allt akutsjukvården. Det är alltså
            1 miljard extra per år för åren 2015–2018.
          </note>
          <note>
            Vi har även föreslagit ett omvårdnadslyft, där syftet är att
            öka kompetensen inom vårdyrkena.
          </note>
          <note>
            En av partiets viktigaste reformer – i förslaget till budget
            såväl som i den troligtvis stundande valrörelsen – är förslaget
            om rätt till heltid i offentlig sektor. Det är en viktig reform
            för jämställdheten, för sysselsättningen och inte minst för fler
            händer i vården.
          </note>
          <note>
            Men den tyngsta och i mina ögon absolut mest angelägna satsning
            som vi gör här, på utgiftsområde 10, är att vi föreslår en reform
            för företagens sjuklöneansvar. Vi föreslår och – märk väl – budgeterar
            för att staten övertar sjuklöneansvaret från arbetsgivaren för
            upp till nio anställda. Det är vår övertygelse att en sådan reform
            skulle få åtminstone två skilda positiva effekter.
          </note>
          <note>
            För det första tror vi att tröskeln för att nyanställa skulle
            sänkas märkbart för mindre företag med relativt få anställda.
            Det är angeläget för tillväxten och för att få ned arbetslösheten
            att företag med potential får möjlighet att expandera och kanske
            dessutom i vissa fall bli morgondagens stora företag.
          </note>
          <note>
            För det andra hoppas och tror vi att en sådan reform skulle underlätta
            för människor med en sjukdomshistoria då de söker arbete. Vi tror
            helt enkelt att fler i den outnyttjade arbetskraften skulle betraktas
            som attraktiva att anställa med en sådan reform – en vinst för
            både samhället och den arbetssökande.
          </note>
          <note>
            Låt mig avsluta med att yrka bifall till samtliga sverigedemokratiska
            reservationer, det vill säga 1, 2, 5 och 6 samt 8, 9, 10 och 11.
          </note>
          <note type="speaker">
            Anf. 3 PHIA ANDERSSON (S) replik:
          </note>
          <note>
            Herr talman! Linus Bylund säger i sitt anförande att man är hela
            Sveriges parti, att man har en sjukförsäkring att vara stolt över.
            Men en bortre tidsgräns som försätter svårt sjuka människor i
            mycket svåra ekonomiska situationer, är det humant?
          </note>
          <note>
            Jag tycker att du ska titta på den här kvinnan, Linus Bylund.
            Den förtvivlan som hon känner kommer 13 200 personer till att
            känna nästa år för att ni röstade för att den bortre tidsgränsen
            ska vara kvar. Är ni stolta över det?
          </note>
          <note type="speaker">
            Anf. 4 LINUS BYLUND (SD) replik:
          </note>
          <note>
            Herr talman! Det bär mig emot att försvara det system som finns
            i dag, men alternativet är tyvärr sämre.
          </note>
          <note>
            Jag tycker att det är välkommet att Socialdemokraterna talar
            om samarbete och överenskommelser, för jag tror att det här är
            ett område där vi kan komma överens. Min dörr står öppen. Jag
            vill inte heller ha det här systemet, men alternativet att helt
            ta bort den bortre gränsen är ett dåligt alternativ. Därför var
            vi tvungna att stödja det minst dåliga alternativet.
          </note>
          <note type="speaker">
            Anf. 5 PHIA ANDERSSON (S) replik:
          </note>
          <note>
            Herr talman! Att jobba förebyggande för att se till att människor
            inte blir sjuka på arbetet och att ha en human väg tillbaka där
            människors värdighet får vara kvar under processen och där man
            inte gör människor fattigare för att de blir sjuka – det är en
            sjukförsäkring som alla skulle kunna arbeta för att vi ska ha.
            Men Sverigedemokraterna har hjälpt till att bevara den bortre
            parentesen och tidsgränsen i sjukförsäkringen som gör att den
            är inhuman. Jag frågar igen: Är ni stolta över det?
          </note>
          <note type="speaker">
            Anf. 6 LINUS BYLUND (SD) replik:
          </note>
          <note>
            Herr talman! Det är inte en hemlighet att det finns en rad områden
            där Socialdemokraterna och Sverigedemokraterna har en väldigt
            likartad syn på många frågor. Det här skulle kunna vara ett av
            dem. Det gäller för övrigt även arbetsmarknadsfrågor i många stycken.
          </note>
          <note>
            Ett parti vägrar att tala med det andra partiet. Det andra partiets
            dörrar står öppna för samtal varje dag, 24 timmar om dygnet. Det
            är inga problem för oss att komma överens om ganska många saker,
            tror jag, och det här skulle kunna vara en av dem.
          </note>
          <note>
            (Applåder)
          </note>
          <note type="speaker">
            Anf. 7 RICKARD PERSSON (MP):
          </note>
          <note>
            Herr talman! Vi behandlar nu ett utgiftsområde som berör något
            så viktigt som ekonomisk trygghet för människor som av en eller
            annan anledning inte kan delta i samhället fullt ut, till exempel
            genom arbete.
          </note>
          <note>
            Ingen människa önskar sig att bli sjuk eller att drabbas av en
            olycka och bli funktionsnedsatt, kanske för resten av livet. För
            dessa människor måste det finnas en ekonomisk grundtrygghet så
            att deras dagliga liv – för en del resten av deras liv – ändå
            kan kännas meningsfullt. De ska inte utsättas för kontinuerlig
            press och stress på grund av oro för sin ekonomiska situation
            – ekonomisk stress som verkligen inte främjar ett tillfrisknande
            i de fall det är möjligt.
          </note>
          <note>
            Under åren med allianspolitik har dessa människor sett sina ekonomiska
            ersättningar urholkas rejält. Även i år lägger allianspartierna
            fram ett budgetförslag som ännu en gång urholkar dessa och leder
            till minskad och inte ökad välfärd. Det leder också till följdverkningar
            som till exempel ökad barnfattigdom.
          </note>
          <note>
            Sverigedemokraterna gav i valet löfte om stärkt ekonomi för sjuka,
            funktionsnedsatta, pensionärer och barnfamiljer. Men nu har ni
            röstat mot en budget som skulle ge just det, helt oavsett vad
            Linus Bylund precis sa här i talarstolen. Vilka vallöften Sverigedemokraterna
            än kommer dragande med inför ett eventuellt extraval kan inte
            väljarna lita på att de hålls. Det har vi nu facit på.
          </note>
          <note>
            Dessutom lägger man i utskottet reservationer mot den budget
            som man precis har röstat för. Det är rena rama cirkusen. I cirkusars
            maneger brukar det ofta förekomma pajaskonster av de mest oväntade
            slag, men detta tar faktiskt priset.
          </note>
          <note>
            Med det budgetförslag som regeringen lagt fram skulle vi påbörja
            en återställning till ekonomiskt rimliga villkor för dem som är
            drabbade av sjukdom, skada eller funktionsnedsättning. Det är
            i grunden en fråga om politiska prioriteringar. För Miljöpartiets
            del är det vår ambition att i möjligaste mån prioritera en höjning
            av socialförsäkringssystemets ersättningar. Vi kommer också att
            arbeta för att fler ska omfattas av socialförsäkringssystemet.
          </note>
          <note>
            Herr talman! Sjukskrivningarna och det så kallade ohälsotalet
            har ökat. Vi är nu tillbaka på 2010 års nivåer när det gäller
            sjukfrånvaron. Inte minst har sjukfrånvaron på grund av psykisk
            ohälsa ökat och då främst bland kvinnor.
          </note>
          <note>
            Nu krävs det en samlad insats med kunskapsinhämtning – som delvis
            pågår – och en dialog med arbetsmarknadens parter samt de egna
            myndigheterna för att hejda utvecklingen och för att förebygga
            ohälsa. Regeringen har redan påbörjat en sådan process.
          </note>
          <note>
            Vi vill inte ha den så kallade bortre gränsen i sjukförsäkringen.
            Verkligheten är inte sådan att människor blir friska ett visst
            datum. Denna onaturliga gräns har också lett till en försämrad
            ekonomisk situation för många.
          </note>
          <note>
            Det är enligt min mening viktigt att sjuka och funktionsnedsatta
            som behöver hjälp med rehabilitering eller återgång till arbete
            befinner sig i rätt system och hos rätt myndighet eller annan
            aktör som kan hjälpa dem med det. Den bortre gränsen främjar inte
            detta.
          </note>
          <note>
            Nybeviljandet av aktivitetsersättning för unga fortsätter att
            öka. Ökningen har varit störst hos dem som beviljats aktivitetsersättning
            på grund av så kallad förlängd skolgång. Det är ungdomar som på
            grund av sjukdom eller funktionshinder inte lyckats få godkända
            slutbetyg i grund- eller gymnasieskola. En av anledningarna är
            att stödinsatserna från skolans sida har varit undermåliga. Det
            beror bland annat på att det under åren med Alliansen vid makten
            har skett en kraftig minskning av stödinsatser och stödpersonal
            på landets skolor. Många gånger hade det bara behövts en liten
            insats för att dessa ungdomar skulle klara sina slutbetyg.
          </note>
          <note>
            Herr talman! Jag vill återigen betona, vilket Miljöpartiet har
            gjort under lång tid, det förebyggande och proaktiva arbetet mot
            ohälsa, vilket kommer att vara en nyckelfaktor för att uppnå en
            låg och stabil sjukskrivningsnivå. Det finns flera viktiga aktörer
            i detta arbete: arbetsmarknadens parter, sjukvården, företagshälsovården,
            Arbetsförmedlingen och inte minst Försäkringskassan.
          </note>
          <note>
            När det gäller de statliga aktörerna är det enligt min mening
            viktigt att de handläggare som ska hjälpa människor i deras aktuella
            livssituation själva har en rimlig arbetsbörda. Detta kan åstadkommas
            med regelförändringar som leder till enklare och smidigare handläggning
            samt en väl avvägd resurstilldelning så att handläggarna har det
            antal ärenden som är avsett för att de ska klara sin uppgift.
            Det är rimligt att staten som arbetsgivare föregår med gott exempel
            när det gäller att förebygga ohälsa.
          </note>
          <note>
            Slutligen noterar jag att det i den parlamentariska socialförsäkringsutredningen
            som snart kommer med ett slutbetänkande finns ett antal reformförslag
            som berör det vi nu diskuterar. Jag upplever att det i utredningen
            i allt väsentligt finns en samsyn över blockgränserna. De förslag
            som kommer att lämnas från utredningen kommer, om de genomförs,
            ytterligare att bidra till en effektivare och humanare socialförsäkring.
          </note>
          <note>
            Herr talman! Med vad jag nu har anfört vill jag yrka bifall till
            S, MP:s och V:s gemensamma reservation 3 i utskottet gällande
            utgiftsområde 10.
          </note>
          <note type="speaker">
            Anf. 8 LINUS BYLUND (SD) replik:
          </note>
          <note>
            Herr talman! Det är ingen hemlighet att det på utgiftsområdena
            10, 11 och 12 finns väldigt långtgående beröringspunkter mellan
            Sverigedemokraternas och den nuvarande regeringens budgetförslag
            och politik. Jag har en enkel fråga till Rickard Persson: Är du
            beredd att komma över till vårt kansli eller något annat ställe
            och diskutera hur vi kan komma överens i de viktiga frågor där
            det finns en samsyn och en majoritet i Sveriges riksdag?
          </note>
          <note type="speaker">
            Anf. 9 RICKARD PERSSON (MP) replik:
          </note>
          <note>
            Herr talman! Nej. Jag noterar att Sverigedemokraterna för någon
            vecka sedan hade chansen att rösta för en budget som innebar förstärkt
            ekonomi, en grundtrygghet och ett minskande av de urholkningar
            av ersättningarna som människor nu drabbas av. Ni hade chansen
            att då rösta på en sådan budget. Nu får ni ta ansvar för att ni
            inte gjorde det.
          </note>
          <note>
            Nu kommer ni i efterhand och försöker lämna konstiga reservationer
            i utskottet för att bortförklara att ni röstade mot en budget
            som skulle innebära ekonomisk förstärkning för dessa människor.
          </note>
          <note type="speaker">
            Anf. 10 LINUS BYLUND (SD) replik:
          </note>
          <note>
            Herr talman! Jag tror inte att det finns någon i den här kammaren
            eller någon över huvud taget som inte förstår att om man ska ta
            ställning till två helhetsförslag kommer man att behöva välja
            bort bra saker i det förslag man väljer bort och godta dåliga
            saker i det förslag man väljer. Så funkar det i politiken, och
            det är inget konstigt.
          </note>
          <note>
            Jag uppfattade att Rickard Perssons svar var nej. Det tycker
            jag är väldigt tråkigt.
          </note>
          <note type="speaker">
            Anf. 11 RICKARD PERSSON (MP) replik :
          </note>
          <note>
            Herr talman! Det har funnits förslag i regeringens budget när
            det gäller sysselsättning, villkoren för egenföretagare, höjda
            ersättningar för sjuka och funktionsnedsatta, en grön politik
            med klimatansvar och så vidare. Jag konstaterar att ni sverigedemokrater
            för er i mitt tycke absurda migrationspolitiks skull valde bort
            allt detta som Sveriges invånare och era väljare hade förväntat
            sig att ni skulle biträda. Det tycker jag är tragiskt.
          </note>
          <note type="speaker">
            Anf. 12 WIWI-ANNE JOHANSSON (V):
          </note>
          <note>
            Herr talman! ”Vi lever i ett politiskt system som förklarat krig
            mot sina egna, sjukdomsdrabbade medborgare.”
          </note>
          <note>
            Så beskriver signaturen A-a sin syn på det politiska system som
            hon drabbats av efter en olycka. Signaturen A-a:s berättelse går
            att läsa i Onådiga luntan , som kom ut för ett par år sedan. Det
            är berättelser från dem som ställts utanför. Där kan man läsa
            denna och ytterligare ett trettiotal liknande berättelser om människor
            som drabbats av ett nytt och omänskligt sätt att se på sjuka.
          </note>
          <note>
            Onådiga luntan och dess berättelser kom till som ett förtvivlat
            rop på en annan ordning under den borgerliga regeringen för två
            år sedan. Då hade rehabiliteringskedjan och stupstockens effekter
            drabbat tiotusentals sjuka. Tiotusentals människor hade redan
            då valsat runt i systemet mellan Försäkringskassan och Arbetsförmedlingens
            arbetslivsintroduktion.
          </note>
          <note>
            I dag känner jag stor sorg för alla som på grund av tricks och
            fix med det parlamentariska systemet drabbats av att sjuka inte
            får de förbättringar som Vänsterpartiet tillsammans med Socialdemokraterna
            och Miljöpartiet ville genomföra i budgetpropositionen. Vi ville
            genomföra förbättringar för alla som har haft oturen att bli sjuka.
          </note>
          <note>
            Tyvärr, alla som har blivit fattiga av låga ersättningar och
            dessutom piskade av märkliga tidsgränser, Alliansen har tillsammans
            med Sverigedemokraterna gjort helt klart att de tycker att ni
            har det bra som ni har det. Alliansen och Sverigedemokraterna
            vill fortsätta att utförsäkra sjuka som inte ser till att bli
            friska i tid. Det blir heller ingen höjning av sjukpenningen för
            arbetslösa. Det blir ingen höjning av sjuk- och aktivitetsersättningen,
            som redan i dag är alldeles för låg.
          </note>
          <note>
            Detta, herr talman, är ren och skär klasskamp. Det är borgarnas
            kamp för att hålla sjuka och fattiga på mattan. Drivkraften för
            att bli frisk tycks vara att bli fattig. Jag tror att alla förstår
            att det är en dålig kombination.
          </note>
          <note>
            Hittills har ungefär 90 000 utförsäkrats. De flesta kommer in
            igen efter en sväng eller två – kanske till och med tre snart
            – i ALI, arbetslivsintroduktion.
          </note>
          <note>
            Alliansen med stöd av SD säger nej till en höjning av sjukpenningen
            för en arbetslös med 57 kronor om dagen. Alliansen med stöd av
            SD säger alltså nej till en höjning av a-kassan trots att allt
            färre får ut några 80 procent.
          </note>
          <note>
            Alliansen med stöd av SD säger också nej till en höjning av sjuk-
            och aktivitetsersättningen med ett par hundralappar i månaden.
            200 kronor mer skulle de få med regeringens budgetproposition.
            Det är faktiskt pengar för den som inga har. 223 000 personer
            drabbas. 60 procent av dem är kvinnor.
          </note>
          <note>
            Detta, herr talman, är inget annat än ett krig mot sjuka och
            arbetslösa – ett krig mot dem som har haft mest otur, och ett
            krig mot vår gemensamma välfärd.
          </note>
          <note>
            Vi vet genom en rapport från LO att det är betydligt vanligare
            att den som utförsäkras från sjukförsäkringen har jobbat inom
            hotell och restaurang, städbranschen, handeln eller som kommunalanställd
            före långtidssjukskrivningen. Framför allt är det kvinnor och
            låginkomsttagare med tunga jobb som drabbas.
          </note>
          <note>
            I klartext innebär den gamla högerregeringens politik, som nu
            får fortsatt stöd av Sverigedemokraterna, en utslagning av arbetarklassens
            kvinnor, samtidigt som man har sänkt skatterna mest för dem som
            tjänar mest i samhället. Majoriteten av dem är män.
          </note>
          <note>
            Till alla er som redan drabbats och som kommer att drabbas trots
            en ny regering och förslag till förbättringar som Vänsterpartiet
            varit framgångsrikt i att få till i budgetpropositionen vill jag
            säga att Vänsterpartiet kommer att fortsätta att föra kampen för
            en mänsklig sjukförsäkring och rimliga ersättningar för dem som
            så behöver.
          </note>
          <note>
            Till sist vill jag säga att det är mycket märkligt att se hur
            Sverigedemokraterna, som har gått till val på bättre ersättningar
            till både pensionärer och andra, nu gör precis tvärtom. De vill
            både äta kakan och ha den kvar. Man röstar på Alliansens budget
            så att den vinner, och här står deras företrädare i talarstolen
            och låtsas som om de inte säger nej till de här förbättringarna.
            Man har faktiskt två budgetar, men varken Sverigedemokraterna
            eller något annat parti klarar av den konsten. Det fungerar inte
            på det viset.
          </note>
          <note>
            Jag yrkar bifall till reservation 3.
          </note>
          <note type="speaker">
            Anf. 13 LINUS BYLUND (SD) replik:
          </note>
          <note>
            Herr talman! Det är risk att jag kommer att bli tjatig. Det är
            ingen hemlighet att det under den föregående budgetperioden fanns
            majoritet för en rad olika viktiga reformer inom a-kassan och
            de andra områden som vi debatterar här i dag. De kunde aldrig
            genomföras, för det fördes inget samtal mellan de rödgröna partierna
            och Sverigedemokraterna, men det fanns en majoritet i kammaren.
          </note>
          <note>
            De som drabbas av att man inte pratar med varandra är väljarna.
            Trots att det finns majoritet för viktiga reformer genomförs de
            inte.
          </note>
          <note>
            Jag tänker ställa samma fråga till Wiwi-Anne som jag ställde
            till tidigare talare: Är du beredd, givet att majoritetsförhållandena
            efter nyvalet ser någorlunda liknande ut, att samtala med sverigedemokrater
            om hur vi kan lösa de här problemen?
          </note>
          <note type="speaker">
            Anf. 14 WIWI-ANNE JOHANSSON (V) replik:
          </note>
          <note>
            Herr talman! Vi står här och samtalar i dag. Det är den typ av
            samtal som vi har parlamentariskt mellan oss, och så tycker jag
            att det kan vara. Men för dem som är sjuka, arbetslösa och fattiga
            och dem som blir utförsäkrade handlar det kanske inte om vilken
            typ av samtal vi har. Vi kan läsa innantill. Ni har nu bidragit
            till att sjuka fortsatt blir utförsäkrade, att de kommer in i
            rullar med arbetslivsintroduktion och att de blir fortsatt fattiga
            på grund av detta. Detta medverkar ni till.
          </note>
          <note>
            Jag tycker att det är lite löjligt att stå här i kammaren och
            säga: Vi ska diskutera.
          </note>
          <note>
            Vi pratar om en välfärd som ska gynna människor. De ska vara
            försäkrade i en gemensam välfärd, men ni har förstört allt det
            och försöker nu tala med dubbla tungor. Ni försöker ha två budgetar.
            Ni stöder Alliansens politik. Det blir inga höjda dagpenningar.
            Det blir ingen höjning i aktivitetsstödet. Ni fortsätter att utförsäkra.
            Det är realpolitik som människor här ute lever i, och ni ser till
            att de fortsatt får vara fattiga. Det är mitt svar.
          </note>
          <note type="speaker">
            Anf. 15 LINUS BYLUND (SD) replik:
          </note>
          <note>
            Herr talman! Jag noterar att svaret blir att vi inte kan ha några
            andra samtal än dem som förs här. Och här kommer inga överenskommelser
            att göras – det är jag tämligen övertygad om.
          </note>
          <note>
            Jag vill förtydliga en sak avseende vårt ställningstagande rörande
            budgeten. Det är inte så att vi har röstat på Alliansens budget
            för att vi tycker att den är särdeles bra. Vi har röstat på Alliansens
            budget för att få bort en regering som vi menar är farlig för
            vårt samhälle, en tillväxtfientlig regering som i vissa stycken,
            precis som jag var inne på, har alldeles rätt politik men tyvärr
            inte helheten.
          </note>
          <note type="speaker">
            Anf. 16 WIWI-ANNE JOHANSSON (V) replik:
          </note>
          <note>
            Herr talman! Jag undrar vad det är som är så farligt med att
            se till att sjuka inte behöver utförsäkras och att sjukpenningen
            för en arbetslös höjs med 57 kronor om dagen. Vad är det som är
            så farligt med att höja a-kassan? I dag är det nästan ingen arbetslös
            som får 80 procent. Vad är det som är så farligt med att höja
            sjuk- och aktivitetsersättningen för människor som knappast klarar
            sig över dagen? Det förstår inte jag.
          </note>
          <note>
            Detta är inget annat än ett krig mot fattiga och arbetslösa.
            Det är en människosyn som jag tycker är beklaglig, medan ni har
            en annan retorik. Det fungerar inte riktigt så. Ni har lagt fram
            en egen budget. Då får ni stå för den. Normalt sett brukar man
            rösta på den budgeten. Men nu har ni valt att göra på ett annat
            sätt, nämligen att rösta för Alliansens budget. Då är det alliansbudgeten
            som Linus Bylund och Sverigedemokraterna bör stå här och säga
            att ni tycker är bra. Ni medverkar ju i alla fall till att det
            är den politik som måste föras här i landet.
          </note>
          <note type="speaker">
            Anf. 17 LOTTA FINSTORP (M):
          </note>
          <note>
            Herr talman! Som ni hör är inte min debattröst med mig i dag,
            men jag vill väldigt gärna yrka bifall till förslaget i betänkandet
            och avslag på samtliga reservationer. Sedan kommer allianskollegerna
            att ta hand om resten.
          </note>
          <note type="speaker">
            Anf. 18 SOLVEIG ZANDER (C):
          </note>
          <note>
            Herr talman! Först vill jag tacka socialförsäkringsministern,
            som är här i salen i dag och lyssnar på debatten om den budget
            som ministern förmodligen ska driva efter nyår.
          </note>
          <note>
            Det är ett väldigt viktigt betänkande som vi nu pratar om. Jag
            blir olycklig, herr talman, när jag hör att Socialdemokraterna
            och Phia Andersson och även de andra i den socialdemokratiska
            vänsterregeringen pratar om forna tider. Phia Andersson visade
            en artikel från 2009. Hon sade att en person blev utförsäkrad
            eller inte fick någon sjukpenning trots att personen var under
            behandling för sin cancer.
          </note>
          <note>
            Vi ändrade detta och tydliggjorde snabbt vad som skulle gälla.
            Därmed undanröjdes detta hinder. Det var åtta år sedan den artikeln
            skrevs, Phia Andersson. Dessutom är det så att det viktigaste
            för en person som är sjukskriven är att få hjälp, stöd och rehabilitering
            för att kunna återgå i arbete. Det är nämligen arbetet som medverkar
            till att vi kan behålla vår välfärd. Det handlar om att fler arbetar.
          </note>
          <note>
            Detta insåg Göran Persson, den tidigare statsministern. Men det
            är tydligen andra vindar i Socialdemokraterna nu för tiden. Han
            medverkade till att man tittade över vad som skulle göras med
            de höga sjukskrivningstalen. Det som föreslogs i den utredning
            som han fick var att man skulle införa tydliga tidsgränser.
          </note>
          <note>
            Detta verkställde den alliansregering som tog över. Då är vi
            där vi är i dag, det vill säga att vi medverkar till att vi har
            tidsgränser där man följer upp personer och inte lämnar dem till
            att drivas hur långt som helst och vara sjukskrivna hur länge
            som helst utan hjälp och stöd.
          </note>
          <note>
            Det är den bortre tidsgränsen som den socialistiska vänsterregeringen
            vill ta bort. Det är ingen annan tidsgräns som man i detta betänkande
            har föreslagit att man ska ta bort. Det är den bortre tidsgränsen.
          </note>
          <note>
            I dag kan man vara sjukskriven 914 dagar, det vill säga två och
            ett halvt år. År 2012, den 1 januari, fick vi en ny lagstiftning
            som sade att man kunde få fortsatt sjukskrivning om det var speciella
            omständigheter. Det har man tydligen missat från den socialdemokratiska
            vänsterregeringen s sida .
          </note>
          <note>
            Herr talman! Det gör mig fundersam. Vad är det ni socialdemokrater,
            tillsammans med era regeringskolleger, tänker ändra på i fråga
            om den bortre tidsgränsen? Tänker ni inte ha något regelverk som
            talar om vad det är personen ska få bli sjukskriven för? Tänker
            ni låta det vara ett fritt lopp igen? Ska man kunna vara sjukskriven
            hur länge som helst utan att någon hjälper, stöder och ger möjligheter
            till återgång i arbete?
          </note>
          <note>
            Tänker ni fortsätta med att 140 personer per dag får sjukersättning?
            Det var det som gällde när ni satt i regeringen. Jag vill definitivt
            inte utsätta svenska folket för det. De är värda att få hjälp
            och stöd när de är sjukskrivna.
          </note>
          <note>
            Med detta, herr talman, vill jag yrka bifall till förslaget i
            betänkandet och avslå reservationerna.
          </note>
          <note type="speaker">
            Anf. 19 PHIA ANDERSSON (S) replik:
          </note>
          <note>
            Herr talman! Jag sade aldrig att den här personen hade cancer,
            Solveig Zander. Hade du varit uppmärksam hade du hört att jag
            nämnde det i ett helt annat sammanhang.
          </note>
          <note>
            Vi får alltid höra hur många det var som var utförsäkrade. Vi
            får alltid höra att det är den bortre tidsgränsen som gör att
            alla människor helt plötsligt blir friska i det här landet.
          </note>
          <note>
            Människor blir utan ersättning. I augusti i år var det 90 418
            personer som blivit utförsäkrade. Flera av dem har ingen inkomst
            alls längre utan är helt hänvisade till att leva på sin mans inkomst.
            En del har fått göra förtida uttag av pensionen. En del går på
            försörjningsstöd i kommunerna. Det är inte humant. Det står inte
            i relation till att man gör mängder av insatser för att människor
            ska komma tillbaka, inte minst förebyggande insatser på arbetsplatserna.
          </note>
          <note>
            Kom inte dragande med talet om de 140 varje gång! Det är sandlådenivå
            på det. Det är lite som att säga: Du tog min spade för åtta år
            sedan. Det ska du få höra resten av livet.
          </note>
          <note>
            Det är inte det som det handlar om. Det är människor vi pratar
            om, människor som behöver en chans och en möjlighet att komma
            tillbaka till arbete. Låt oss diskutera vilka insatser som skulle
            vara bra för det – inte en administrativ tidsgräns! Skulle inte
            Solveig Zander kunna medverka till det?
          </note>
          <note type="speaker">
            Anf. 20 SOLVEIG ZANDER (C) replik:
          </note>
          <note>
            Herr talman! Phia Andersson! V isst vill jag medverka till att
            socialförsäkringen blir bättre. I fyra och ett halvt år har vi
            haft en parlamentarisk socialförsäkringsutredning. Den kommer
            att redovisa sitt slutbetänkande efter nyår, och där finns det
            väldigt många bra förslag. Men jag tänker inte stå här i dag och
            säga hur dessa förslag ser ut, för vi har inte justerat betänkandet
            än. Där finns dock många bra förslag som vi är överens om.
          </note>
          <note>
            Därför blir jag olycklig när jag lyssnar på Phia Andersson och
            Vänsterpartiet, som återigen använder ord som ”stupstocken” och
            bara tar fram det som har varit negativt med den sjukförsäkring
            vi har nu.
          </note>
          <note>
            Vi vet också att oerhört många får hjälp och stöd under de olika
            tidsgränser som finns i rehabiliteringskedjan. De allra flesta
            går faktiskt tillbaka till arbetet innan sjukskrivningarna blir
            långa.
          </note>
          <note>
            Vi är olyckliga i dag för att sjukskrivningarna ökar, och vi
            ska alla tillsammans försöka hitta utvägar ur det. Men jag blir
            oerhört fundersam när man fortfarande säger att 90 000 utförsäkras
            – utan att tala om vad man gör med alla dessa människor för att
            hjälpa dem tillbaka. Hälften och lite till får möjlighet att komma
            närmare arbetsmarknaden, även om de inte går tillbaka till ett
            jobb direkt.
          </note>
          <note>
            Det är det vi ska prata om, och vi ska givetvis hjälpa alla,
            för det är nödvändigt. Men det viktigaste är ändå att människor
            får hjälp att komma tillbaka till arbete, och det medverkar Försäkringskassan
            och Arbetsförmedlingen till i allra högsta grad nu.
          </note>
          <note type="speaker">
            Anf. 21 PHIA ANDERSSON (S) replik:
          </note>
          <note>
            Herr talman! Låt mig fråga en sak: Skulle man inte kunna ta bort
            den bortre gränsen men ändå gör a allt det goda som Solveig Zander
            står och räknar upp? Varför måste den bortre tidsgränsen vara
            där för att man ska agera? Det är klart att man kan göra allt
            det goda ändå.
          </note>
          <note>
            Solveig Zander säger själv att vi lyfter upp det negativa. Ja,
            för det är det vi vill ta bort. Det goda vill vi ha kvar. Vi vill
            till och med förstärka det. Vill inte Solveig Zander medverka
            till det?
          </note>
          <note type="speaker">
            Anf. 22 SOLVEIG ZANDER (C) replik:
          </note>
          <note>
            Herr talman! Den socialdemokratiska vänsterregeringen vädjar
            om samarbete, och när det gäller sjukskrivningarna är alla överenskommelser
            väldigt välkomna.
          </note>
          <note>
            Vi vet samtidigt att den tidigare socialförsäkringen, som inte
            hade de här tydliga gränserna, medverkade till att människor inte
            fick hjälp. Man kunde vara sjukskriven i tio år utan att någon
            hade hört av sig. Tidsgränserna är därför oerhört viktiga för
            att få en avstämning, och därför vill vi i Centerpartiet och Alliansen
            behålla dem.
          </note>
          <note>
            När det gäller den bortre tidsgränsen vet vi att den för många
            blev väldigt dikt och strikt. Därför ändrade vi på detta den 1
            januari 2012 så att man individuellt kunde titta på om det fanns
            personer som behövde en längre sjukskrivning under särskilda omständigheter.
          </note>
          <note>
            Detta gäller nu, och därför vet vi att den bortre tidsgränsen
            inte har blivit så strikt. Den har hjälpt väldigt många fler att
            få några dagar till, precis som de behöver.
          </note>
          <note>
            Då undrar jag, och det har ni inte svarat på från den socialdemokratiska
            vänsterregeringen s sida , om ni inte tänker ha några gränser
            över huvud taget. Tänker ni återigen låta detta flyta fritt? Det
            kan i rimlighetens namn inte vara möjligt.
          </note>
          <note>
            Jag tänker göra vad jag kan för att vi ska få en ännu bättre
            sjukförsäkring än den vi har i dag, för det är svenska folket
            värt. Där är det många saker vi kan göra bättre, och jag tänker
            göra vad jag kan.
          </note>
          <note type="speaker">
            Anf. 23 WIWI-ANNE JOHANSSON (V) replik:
          </note>
          <note>
            Herr talman! Solveig Zander tog i sitt replikskifte med Phia
            Andersson upp myten om hur folk förtidspensionerades i parti och
            minut förr i tiden. Jag tänker inte fördjupa mig i det, för det
            är liksom inte riktigt själva grejen.
          </note>
          <note>
            Grejen är den att eftersom det har blivit så svårt att få sjukersättning,
            vilket ju är den nya benämningen på förtidspension, visar det
            sig att allt fler över 61 år med tunga och lågbetalda yrken väljer
            att ta ut förtida pen ­ sion därför att de inte orkar jobba fram
            till 65 år. Det har Inspektionen för socialförsäkringen visat
            i en rapport i våras.
          </note>
          <note>
            Skälet till det heter utfall av en striktare sjukförsäkring,
            och det var därför som Inspektionen för socialförsäkringen ville
            se vad som händer med de personer som tidigare, i det andra systemet,
            kanske kunde få sjukersättning de sista tuffa åren fram till pensionen
            efter att ha slitit ut sig i arbetslivet. Nu får de inte det.
          </note>
          <note>
            Det betyder att de betalar för sitt tuffa arbetsliv och sin slitna
            kropp genom att ta ut förtida pension, vilket de sedan får betala
            vid den riktiga pensionen med en betydligt lägre pension. Det
            tycker inte jag och Vänsterpartiet är rimligt att man ska göra.
          </note>
          <note>
            Jag undrar därför vad Solveig Zander, Centerpartiet och Alliansen
            vill göra åt att det här fenomenet breder ut sig.
          </note>
          <note type="speaker">
            Anf. 24 SOLVEIG ZANDER (C) replik:
          </note>
          <note>
            Herr talman! För det första måste vi göra klart att sjukförsäkringen
            får vi för att vi förlorar arbetsförtjänst när vi är sjuka. Det
            är oerhört viktigt.
          </note>
          <note>
            För det andra berättade i går Inspektionen för socialförsäkringen,
            som Wiwi-Anne Johansson redogjorde för, för oss från en utredning
            att man ärver sjukskrivning. Om ens föräldrar har haft en lång
            sjukskrivning överförs det till barnen. Då har väl vi en skyldighet,
            Wiwi-Anne Johansson, att medverka till att föräldrar kan arbeta
            så att också barnen får möjligheter till det.
          </note>
          <note>
            Det kan inte vara meningen att Wiwi-Anne Johansson har för avsikt
            att föreslå att man ska få sjukersättning för att man inte kan
            arbeta. Nog är det väl ändå arbetsgivarens skyldighet att medverka
            till att arbetsmiljön möjliggör att man kan jobba till pensionsåldern.
          </note>
          <note>
            Från pensionsgruppen har vi också haft samtal med arbetsmarknadens
            parter och påbörjat detta som ska möjliggöra för personer att
            kunna jobba ännu längre än till dagens 65 år. Vi ska ju inte använda
            sjukförsäkringen som en arbetsmiljöåtgärd för att arbetsgivarna
            inte gör vad de kan för att personer ska kunna fortsätta att arbeta.
            Det kan inte vara Vänsterpartiets avsikt. Jag hoppas verkligen
            att jag hörde fel, herr talman.
          </note>
          <note type="speaker">
            Anf. 25 WIWI-ANNE JOHANSSON (V) replik:
          </note>
          <note>
            Herr talman! Jag vet inte vad Solveig Zander hör eller inte hör,
            men jag förstår att hon inte förstår vad jag pratar om. Det är
            helt uppenbart.
          </note>
          <note>
            Jag menar självklart inte att arbetsgivarna ska slippa ifrån
            sitt ansvar för en god arbetsmiljö. Men det vore ju himla bra
            om det var på det viset att arbetsgivare kunde tala om för mig
            som arbetstagare att jag inte kan bli sjuk eftersom arbetsmiljön
            är så bra!
          </note>
          <note>
            Solveig Zander måste väl ändå veta att människor kan bli sjuka.
            Vissa jobb är också tuffare än andra. Jag vet inte om Solveig
            Zander har jobbat inom äldreomsorgen eller annan omsorg, men jag
            har gjort det en hel del under min period som riksdagsledamot.
            De här jobben där man har mycket kontakt med andra människor är
            jättetuffa och sliter både fysiskt och psykiskt.
          </note>
          <note>
            Det kan vi ta ett ansvar för politiskt och se till att man får
            bättre villkor. Men när folk blir så sjuka att de bor de få sjukersättning,
            borde bli förtidspensionerade, är det i stort sett omöjligt att
            få det i Sverige.
          </note>
          <note>
            Solveig Zander vet precis lika väl som jag att det bara är Mexiko
            inom OECD-länderna där det är svårare att få sjukersättning än
            vad det är i Sverige.
          </note>
          <note>
            Det är naturligtvis inte så att jag och Vänsterpartiet, eller
            någon annan heller, tycker att vi ska ge folk sjukersättning i
            parti och minut. Är det rimligt att människor med tuffa jobb och
            ofta låga löner, som inte orkar jobba därför att de har slitit
            ut sina kroppar utan väljer att vid 61 års ålder ta ut sin förtida
            pension, ska ta den ekonomiska smällen själva? Det tycker inte
            jag.
          </note>
          <note type="speaker">
            Anf. 26 SOLVEIG ZANDER (C) replik:
          </note>
          <note>
            Herr talman! Innan jag kom in i riksdagen var jag kurator och
            jobbade inom rehabenheterna på Enköpings lasarett. Jag har jobbat
            som kurator i hela mitt liv, och jag har sett en hel del av hur
            människor har det i samhället. Därom råder inga tvivel.
          </note>
          <note>
            Sjukersättningen är till för den som inte kan jobba mer i sitt
            liv eller under en överskådlig tid framåt. Det är meningen. Man
            ska inte ha arbetsförmåga.
          </note>
          <note>
            Om man har arbetsförmåga ska man få all den hjälp, herr talman,
            som över huvud taget går att få så att man kan fortsätta att arbeta.
            Vi har fakta från så många undersökningar att det bästa för en
            person ändå är att finnas kvar i ett sammanhang, att känna att
            man betyder något, det vill säga att man kan vara på arbetet.
            Det betyder inte att man ska fortsätta med det arbete som är tungt
            och som man inte kan utföra, utan det betyder att man ska få hjälp
            och stöd att komma tillbaka till arbetsmarknaden men kanske i
            ett annat arbete som är lättare, kanske inte på heltid utan på
            deltid.
          </note>
          <note>
            Vi som politiker är skyldiga varenda människa i detta samhälle
            att hjälpa dem så mycket vi kan. Det är den sjukförsäkring vi
            har formulerat nu, och det är den som vi naturligtvis ska förbättra.
            Våra myndigheter kan bli ännu bättre på att hjälpa till och stödja.
            Försäkringskassan, Arbetsförmedlingen och inte minst sjukvården
            måste få tydligare ansvar att ge rehabilitering och stöd för att
            återgå i arbete. Det är det viktigaste, herr talman.
          </note>
          <note>
            (Applåder)
          </note>
          <note type="speaker">
            Anf. 27 EMMA CARLSSON LÖFDAHL (FP):
          </note>
          <note>
            Herr talman! Att vara behövd och bli sedd som en viktig person
            är grundläggande för alla individer. I livet har vi olika roller
            – i familjen, bland vännerna, i civilsamhället och inte minst
            i våra yrkesliv.
          </note>
          <note>
            När någon drabbas av sjukdom som gör att man inte kan vara delaktig
            i sin roll på arbetet förlorar man en stor del av sin trygghet
            i livet. Vi drabbas alla av sjukdomar som gör att vi inte klarar
            av att utföra vårt arbete. För de flesta av oss handlar det om
            en förkylning, en influensa eller andra åkommor som är snabbt
            övergående. Inom några dagar är vi tillbaka på arbetsplatsen igen.
          </note>
          <note>
            Men tyvärr drabbas en del av oss av allvarligare sjukdomar eller
            skador som gör att vi kommer att vara frånvarande en betydligt
            längre tid från vårt arbete. Vid dessa tillfällen är det viktigt
            att vi har en sjukförsäkring som träder in och som ger oss den
            ekonomiska trygghet vi behöver. Det är också viktigt att vi har
            en kontinuerlig uppföljning där man får stöd och rehabilitering
            för att så fort som möjligt komma tillbaka till arbetet. Arbetsgivaren
            och Försäkringskassan har en viktig roll att fylla tillsammans
            med den försäkrade för att det ska bli så bra som möjligt.
          </note>
          <note>
            Men bara för att man har en sjukdom innebär det inte att man
            behöver vara sjukskriven. Men om man har en sjukdom eller skada
            som gör att man inte kan utföra sitt arbete ska man veta att försäkringen
            finns där och innebär att man kan vara sjukskriven och få ekonomisk
            ersättning. Vi vet också att ju längre man är sjukskriven och
            borta från arbetsmarknaden, desto svårare är det att komma tillbaka
            till sitt arbete. Därför är det viktigt med dessa rehabiliterande
            insatser. Det är viktigt med återkommande uppföljningstider, den
            så kallade rehabiliteringskedjan. Det är för att den enskilde
            inte ska bli bortglömd utan få möjlighet att återgå i arbete.
          </note>
          <note>
            I dag finns möjligheten att vara sjukskriven på hel- eller deltid.
            Oftast är det till gagn för den enskilde om det finns möjlighet
            att arbeta några timmar i veckan. Man har då fortfarande kvar
            kontakten med arbetsplatsen, och man håller fast vid sina viktiga
            rutiner. Att gå till jobbet och känna att man behövs och veta
            att någon frågar efter en är viktigt för att må bra.
          </note>
          <note>
            Tidigare kunde sjukskrivningen löpa på – i värsta fall i flera
            år – utan att någon tog ansvar och undersökte om det fanns möjlighet
            till rehabilite ­ ring och återgång till arbete. Den bortre tidsgränsen
            i rehabiliteringskedjan är inte till för att stjälpa utan för
            att hjälpa. Vi har hört vittnesmål om indi ­ vider som har varit
            rädda för att delta i ALI, arbetslivsintroduktionen, därför att
            de har trott att de ska dit på heltid i flera månader. Men efteråt
            har jag träffat många människor som har gått igenom arbetslivsintroduk
            ­ tionen och insett att de tillsammans har kunnat göra en kartläggning
            av situationen för att veta hur de ska gå vidare. När de väl har
            genomgått ALI inser de att den var bra. De har fått känna att
            någon lyssnar, och ofta leder den fram till ett beslut som den
            enskilde kan känna sig nöjd med.
          </note>
          <note>
            Oavsett om den enskilde blir omförsäkrad i sjukförsäkringen eller
            har möjlighet att återgå till förvärvsarbete har denne blivit
            synliggjord. Den enskilde har inte blivit bortglömd och endast
            en siffra i statistiken.
          </note>
          <note>
            Herr talman! Jag yrkar bifall till förslaget i betänkandet och
            avslag på reservationerna.
          </note>
          <note type="speaker">
            Anf. 28 WIWI-ANNE JOHANSSON (V) replik:
          </note>
          <note>
            Herr talman! Varför säger ni nej till en höjning av sjukpenningen
            med 57 kronor om dagen för en arbetslös, Emma Löfdahl? Tycker
            ni att de har nog? I dag är sjukpenningen 486 kronor, och vi vill
            höja den till 543 kronor.
          </note>
          <note>
            Ni säger också nej till höjning av a-kassan, trots att färre
            får ut 80 procent av sin lön i ersättning. Ni säger även nej till
            en höjning av sjuk- och aktivitetsersättningen. I regeringens
            proposition föreslås 200 kronor mer till människor med låga ersättningar.
          </note>
          <note>
            Varför tycker Emma Carlsson Löfdahl att det är så bra att de
            med låg ersättning betalar mer skatt än de som jobbar?
          </note>
          <note type="speaker">
            Anf. 29 EMMA CARLSSON LÖFDAHL (FP) replik:
          </note>
          <note>
            Herr talman! När nuvarande regeringen tillträdde hörde jag finansministern
            säga att ladorna var tomma. Därför tycker jag att det är intressant
            när samma regering vid en genomgång av budgeten inte längre har
            tomma lador.
          </note>
          <note>
            Jag är helt säker på att vi är överens i kammaren att vi skulle
            vilja höja alla dessa ersättningar, men vi måste se till att vi
            kommer till ett stabilt läge i ekonomin som gör det möjligt att
            göra dessa höjningar. Jag tror att Sverige inom en snar framtid
            kommer att vara på fötter och att vi då har fått fart på ekonomin
            igen. Jag är trygg i att det kommer att bli så utifrån att det
            finns en alliansbudget att jobba efter nästa år där vi värnar
            jobben och möjligheten för människor att ha en inkomst.
          </note>
          <note type="speaker">
            Anf. 30 WIWI-ANNE JOHANSSON (V) replik:
          </note>
          <note>
            Herr talman! Emma Carlsson Löfdahl menar alltså att om sjuka
            och arbetslösa fick 57 kronor mer om dagen och om aktivitetsersättningen
            för de ganska små men utsatta grupperna blev 200 kronor mer om
            dagen skulle det välta ekonomin över ända. Så är naturligtvis
            inte fallet.
          </note>
          <note>
            De tomma ladorna kan man så småningom fylla genom att försöka
            utjämna de skatteskillnader som Emma Carlsson Löfdahl och den
            gamla regeringen genom jobbskatteavdragen ökade på mellan den
            som jobbar och den som inte jobbar utan får sin inkomst av annat
            skäl.
          </note>
          <note>
            Om regeringens proposition gick igenom skulle Emma Carlsson Löfdahl
            och jag betala 250 kronor mer i skatt på vårt höga arvode. Det
            skulle ge en del pengar. Det är omfördelning. Det är så skatt
            fungerar. Jag vet inte om Folkpartiet har missat hela idén med
            vad man använder skatter till.
          </note>
          <note>
            Man kan alltså delvis fylla ladorna med skattepengar. Det är
            de inkomster som staten har. Vi gräver ju inte guld någonstans.
          </note>
          <note>
            Skulle Emma Carlsson Löfdahl vara beredd att avstå 250 kronor
            av arvodet varje månad för att vara en av dem som hjälper till
            och fyller ladan?
          </note>
          <note type="speaker">
            Anf. 31 EMMA CARLSSON LÖFDAHL (FP) replik:
          </note>
          <note>
            Herr talman! Vi har nog lite olika uppfattning om hur arbeten
            skapas i vårt land. Vi politiker skapar inga arbeten. Vi skapar
            förutsättningar för att företagare ska kunna skapa arbeten. Det
            är genom dessa arbeten vi får skatteintäkter i landet och kan
            ha en fördelning genom skattepolitiken. Vi kommer inte att få
            in mer skatt om vi inte jobbar mer.
          </note>
          <note>
            Med Alliansens budget kommer vi att fortsätta att se att företagen
            skapar fler jobb. Det skapar fler förutsättningar för högre skatter,
            och då kan vi börja diskutera höjningar av dessa bidrag.
          </note>
          <note type="speaker">
            Anf. 32 ROLAND UTBULT (KD):
          </note>
          <note>
            Herr talman! Jag yrkar bifall till utskottets förslag i betänkandet
            och avslag på reservationerna.
          </note>
          <note>
            Bland det allra viktigaste i livet är att ha ett arbete. Det
            ger självkänsla och gör att man bidrar, och man blir en del av
            ett sammanhang. Den kände psykologen Aaron Antonovsky har myntat
            uttrycket kasam, känsla av sammanhang. Att uppleva sig vara del
            av ett sammanhang och ha en uppgift är livets mening. Därför är
            det så viktigt att finnas med i arbetslivet. Det förhindrar också
            många tillfällen till felaktiga beslut.
          </note>
          <note>
            Jag mötte Karin – vi kan kalla henne så – i Mellansverige 2008.
            Hon berättade att hon hade varit långtidssjukskriven i tio år
            på grund av utmattning. Under dessa tio år hade hon inte vid ett
            enda tillfälle hört något från Försäkringskassan. Under tio års
            tid hade ingen frågat: Skulle du kunna bidra på något sätt? Har
            du någon arbetsförmåga som du skulle kunna bidra med? Under tio
            år kom det aldrig en fråga.
          </note>
          <note>
            Hennes självkänsla var i botten, men när vi träffades 2008 hade
            hon fått komma in i en aktivitet på en second hand-butik. Det
            kan måhända låta enkelt, men för henne var det en fullständig
            förändring i livet. Hon blev en del av ett sammanhang, och hon
            hade en uppgift. Hon var glad och tacksam, och hon hade börjat
            arbeta på sin självkänsla och självsäkerhet.
          </note>
          <note>
            Arbete handlar om att få egenmakt. Det är vad arbetslinjen handlar
            om. Det är inte bara krav och samhällsekonomisk nytta.
          </note>
          <note>
            Jag tror att alla här inne, och alla andra också, vet och förstår
            att det är viktigt att ha ett arbete. Göran Persson insåg det.
            Därför är det lite obegripligt att man försöker vrida klockan
            tillbaka.
          </note>
          <note>
            För Karin innebar i alla fall vägen in i arbetslivet en ny positiv
            situa ­ tion.
          </note>
          <note>
            Herr talman! Det finns tydliga risker med sjukfrånvaro. Det ger
            inte bara en ökad risk för följdsjukdomar utan även för social
            isolering och psykisk ohälsa. Utgångspunkten för sjukförsäkrin
            gen är att den ska ge ekonomisk trygghet för den som drabbas av
            sjukdom eller skada och inte kan försörja sig genom eget arbete.
            Samtidigt läggs fokus på tidiga och aktiva insatser så att sjukskrivna
            kan ta sig tillbaka till arbete.
          </note>
          <note>
            Vad hände då under Alliansen och efter sjukförsäkringsreformen
            2008? Sjukfrånvaron har gått ned. Den har gått från att vara bland
            de högsta i världen till att närma sig ett EU-genomsnitt. Antalet
            personer som har sjukersättning har minskat kraftigt, och de långa
            sjukskrivningarna har i princip halverats sedan 2006.
          </note>
          <note>
            Tidsgränserna i sjukförsäkringsreformen, som vi har talat mycket
            om i dag, har bidragit till en sjukskrivningsprocess som präglas
            av mer aktivitet, tidigare insatser och tydligare regler. Försäkringskassan
            och andra aktörer bedöms i dag i större utsträckning bidra till
            den ökade aktiviteten i sjukskrivningsprocessen. En betydande
            andel av dem som når den bortre tidsgränsen kommer i arbete eller
            fortsätter i arbetsmarknadspolitiska insatser.
          </note>
          <note>
            I går hade vi ISF, Inspektionen för socialförsäkringen, på besök
            i utskottet. Ett uttalande fastnade särskilt hos mig: Rehabiliteringskedjan
            har ökat återgången till arbete.
          </note>
          <note>
            Nej, allt blev inte bra från början. Det fanns och finns säkert
            än i dag personer som har farit illa. Men som Centerpartiets Solveig
            Zander beskrev åtgärdades 2011 mycket av det som kunde drabba
            människor.
          </note>
          <note>
            Uppföljningar visar att ungefär 10 procent av dem som lämnat
            sjukför ­ säkringen efter 2 ½ års sjukskrivning har g ått till
            arbete. 40 procent fort ­ sätter i arbetsmarknadspolitiska program
            hos Arbetsförmedlingen. Det handlar alltså om åtskilliga tusen
            personer som har gått tillbaka till arbete eller tagit ett steg
            närmare arbetsmarknaden.
          </note>
          <note>
            Vi kristdemokrater vill ta till vara varje persons arbetsförmåga.
            Något annat vore ett slöseri på mänskliga och samhälleliga resurser.
          </note>
          <note type="speaker">
            Anf. 33 Socialförsäkringsminister ANNIKA STRANDHÄLL (S):
          </note>
          <note>
            Herr talman! Jag ska börja med att läsa från ett upprop som jag
            har fått.
          </note>
          <note>
            ”I början av 1980-talet bröts utvecklingen mot ökad jämlikhet,
            som pågått fram till dess. I stället påbörjades en utveckling
            med ökande ojämlikhet. De sociala klyftorna i samhället har därefter
            tillåtits öka kontinuerligt och ökar nu fortare i Sverige än i
            något annat OECD-land … På tio år har vi gått från mest jämlika
            land till en 14:e plats i OECD.
          </note>
          <note>
            Andelen fattiga bland arbetslösa, sjuka och förtidspensionärer
            tredubblades mellan 2004 och 2012. Allt fler i denna grupp utsatta
            svenskar riskerar att hamna i relativ fattigdom …
          </note>
          <note>
            Sverige har aldrig varit rikare än i dag. De flesta människor
            har aldrig haft det bättre, men de fattigaste har inte fått det
            bättre, utan sämre.”
          </note>
          <note>
            Det är ett citat som jag mottog i samband med att diakonerna
            i Stockholm överlämnade ett upprop till mig för ungefär två och
            en halv vecka sedan. Det står också så här:
          </note>
          <note>
            ”Kyrkan är en plats dit människor i nöd vänder sig. Vi diakoner
            i Stockholms stift har under lång tid sett hur människor, som
            redan har det svårt och lever på marginalen, har börjat få det
            allt svårare. Vi har valt att lyfta fram erfarenheter ur vår vardag,
            för att visa på hur människor faktiskt kan ha det år 2014. Vi
            hoppas att våra politiker tar del av dessa berättelser och gör
            något åt situationen. För det är ju inte bara diakonerna i Stockholms
            stift som upplever detta, utan många röster har höjts av diakoner
            runt om i landet.”
          </note>
          <note>
            Det är vi som är dessa politiker som man vänder sig till, och
            det är vi som har att göra ett vägval. Vad vill vi ha för samhälle,
            och hur skapar vi trygghet för människor i livets mest utsatta
            stunder?
          </note>
          <note>
            Vi vill ha ett Sverige där vi är en global förebild i vår utveckling,
            vår jämlikhet, vår jämställdhet och vårt ledarskap, ett land som
            kännetecknas av alla människors lika värde, självförtroende, solidaritet
            och tron på att framtiden går att förändra.
          </note>
          <note>
            Med tanke på att regeringens förslag till budget inte gick igenom
            kan vi nu, som flera har sagt, konstatera: Det blir ingen höjd
            sjukpenning för de arbetslösa och ingen höjd sjuk- och aktivitetsersättning,
            och den bortre tidsgränsen i sjukförsäkringen blir kvar. 90 000
            har utförsäkrats sedan 2010. Sedan 2010 har vi också haft en ökande
            andel av sjukskrivna i Sverige.
          </note>
          <note>
            I år kommer 13 200 personer att utförsäkras. Det är många gånger
            ett lidande för enskilda. Jag tror att det var Phia här som lyfte
            fram en artikel och sa att den var åtta år gammal. Som socialförsäkringsminister
            får jag brev med de berättelserna varje dag – det är verkligheten.
          </note>
          <note>
            Samtidigt som vi har detta stora antal utförsäkrade har sjukpenningtalet
            stigit med 50 procent för kvinnor och 36 procent för män sedan
            2010. Jag tror att vi alla vill att sjukfrånvaron ska vara så
            låg som möjligt. Det är ingen av oss som vill tillbaka till en
            tid då människor förtidspensioneras bort från svensk arbetsmarknad.
          </note>
          <note>
            Men det får inte heller bli politisk prestige när man kan konstatera
            att vi har åtgärder i sjukförsäkringen som inte fungerar. När
            vi talar med myndigheter som är ansvariga för ALI – Försäkringskassan
            och Arbetsförmedlingen – säger de att när människor kommer till
            ALI efter två och ett halvt år är det människor som är oroade
            för sin ekonomiska situation, människor som därför inte klarar
            av att ta till sig åtgärderna, människor som är för sjuka för
            att ta till sig åtgärderna.
          </note>
          <note>
            Faktum är att det tar stora resurser från dessa myndigheter,
            resurser som vi i dag skulle behöva lägga på att förbättra när
            det gäller det förebyggande arbetet, en mer arbetsfokuserad hälso-
            och sjukvård, samarbetet mellan arbetsgivare och hälso- och sjukvården
            och tidiga insatser från Försäkringskassans och Arbetsförmedlingens
            sida. Där skulle vi behöva lägga krutet. Där skulle vi behöva
            lägga resurserna.
          </note>
          <note>
            Där skulle vi över blockgränsen behöva föra samtal om hur vi
            åstadkommer en mänsklig sjukförsäkring som samtidigt snabbt leder
            människor tillbaka till det som Roland Utbult så förtjänstfullt
            stod här och talade om alldeles nyss: arbete, en känsla av sammanhang,
            att få delta i samhället och i gemenskapen. Jag tror att vi har
            precis samma ambitioner när det gäller detta. Man kan inte hålla
            fast vid en åtgärd som såväl myndigheter som andra säger orsakar
            mänskligt lidande och som dessutom inte leder till de resultat
            som vi hade önskat.
          </note>
          <note>
            Vi hörde att många återförsäkras in i sjukförsäkringen igen.
            Det vet vi. Av dem som utförsäkras första gången tror jag att
            60 procent går tillbaka in i sjukförsäkringen. Av dem som utförsäkras
            för andra gången går 70 procent tillbaka in i sjukförsäkringen.
            Många av dessa – den absolut övervägande andelen – är kvinnor.
          </note>
          <note>
            Det var inte det resultatet vi ville se. Jag tror att ambitionsnivån
            från de borgerligas sida när detta infördes var att ungefär 10
            procent skulle gå tillbaka in i sjukförsäkringen. Ibland måste
            man väl helt enkelt bara säga: Det här blev inte riktigt som vi
            hade tänkt. Nu behöver vi lägga fokus, tid, kraft och politiskt
            engagemang på att förbättra de delar i sjukförsäkringen som faktiskt
            leder mot målet att människor kommer tillbaka i arbete igen. Och
            de som är sjuka ska självklart vara i sjukförsäkringen tills man
            blir frisk och få de insatser som man behöver där.
          </note>
          <note>
            Jag stannar där så länge.
          </note>
          <note>
            (Applåder)
          </note>
          <note type="speaker">
            Anf. 34 SOLVEIG ZANDER (C) replik:
          </note>
          <note>
            Herr talman! Det var intressant att lyssna till ministern. Självklart
            vill vi göra mer för att få fler att komma tillbaka till arbetet
            tidigare. Framför allt gäller det kvinnor.
          </note>
          <note>
            Vad den tidigare regeringen, alliansregeringen, införde var en
            rehabgaranti som betydde att de lättare psykiska åkommorna var
            det man skulle få hjälp från. Då var det KBT som metod som gällde.
            Vi hade för avsikt att utveckla även det och även att det skulle
            bli andra metoder också, för den hjälpte inte. Det var framför
            allt kvinnor som hade sådana diagnoser.
          </note>
          <note>
            Det behövs fler åtgärder. Alliansregeringen tillsatte flera utredningar
            där vi hade tänkt medverka.
          </note>
          <note>
            Ministern har synpunkter på att det skulle behövas fler förslag.
            Då tittar jag i listan över propositioner under våren med förslag
            just på det här området, men där finns ingenting. Jag undrar vad
            ministern hade tänkt skulle göras som nu inte blir gjort. Det
            skulle vara intressant att höra.
          </note>
          <note>
            Sedan undrar jag om ministern tror att personer blir friskare
            därför att man tar bort den bortre gränsen. Rehabiliteringskedjan
            är till för att man ska följa upp. Vore det inte bättre att titta
            på vad man gör under rehabiliteringskedjan än att ta bort den
            bortre gränsen? Att ta bort den gör ju inte människor friskare.
            Vi vet att långa sjukskrivningar gör människor ännu sämre. Eller
            har ministern någon annan syn på detta?
          </note>
          <note type="speaker">
            Anf. 35 Socialförsäkringsminister ANNIKA STRANDHÄLL (S) replik:
          </note>
          <note>
            Herr talman! Tack, Solveig Zander, för det inlägget!
          </note>
          <note>
            Jag kan konstatera att utförsäkringar inte heller gör människor
            friskare, för att svara på den delen. Det är inte så att man blir
            friskare därför att man efter en viss tid behöver föras över till
            Arbetsförmedlingen och genomgå en arbetslivsintroduktion fast
            man inte är i stånd att göra det.
          </note>
          <note>
            Det jag skulle vilja komma tillbaka till är: Ja, vi har ett antal
            pågående utredningar inom det här området. Vi har bland annat
            den parlamentariska socialförsäkringsutredningen, som kommer med
            sitt betänkande i slutet av januari. Jag har en förhoppning om
            att det kommer att finnas saker där som vi kan ta vidare gemensamt.
          </note>
          <note>
            Vad som också har pågått under hösten är en dialog till exempel
            med arbetsmarknadens parter om hur de kan ta en större del i arbetet,
            inte minst när det gäller det förebyggande arbetet och tidig rehabilitering
            på arbetsplatsen för återgång i tjänst. Dessa samtal kommer att
            fortsätta.
          </note>
          <note>
            Men jag tror inte att någon gynnas, framför allt inte de som
            är sjuka, av fler snabba påhitt från politiken. Jag tror i stället
            att vi behöver ta ett ordentligt grepp när det gäller sjukskrivningarna
            med utgångspunkt i utredningar, forskning och evidens och faktiskt
            satsa på det som vi vet fungerar. Några delar som vi vet är viktiga
            och där vi behöver satsa mer framåt är till exempel en mer arbetsfokuserad
            hälso- och sjukvård. Det är också att åstadkomma ett förstärkt
            förebyggande arbete. Det hade också varit att utöka forskningen
            kring kvinnors ohälsa, där regeringen ville satsa en hel del på
            Arbetsmiljöverket i den delen. Det är satsningar som nu inte kommer
            att bli av.
          </note>
          <note type="speaker">
            Anf. 36 SOLVEIG ZANDER (C) replik:
          </note>
          <note>
            Herr talman! Jag undrade varför det inte fanns några förslag
            och propositioner under våren som vi hade kunnat ta ställning
            till. Det betyder, om jag tolkade ministern rätt, att ni var tämligen
            oförberedda när ni kom till regeringsmakten och inte hade några
            klara idéer om vad som skulle göras för att underlätta på detta
            område.
          </note>
          <note>
            När man är i rehabiliteringskedjan finns det olika uppföljningsdelar.
            Den bortre gränsen, som vi nu talar om, infaller efter 914 dagar.
            Om denna tid skulle förlängas, vilka ytterligare åtgärder ska
            då vidtas om man inte har särskilda skäl till att få en förlängning?
          </note>
          <note>
            Efter 914 dagar sägs att man inte kan göra mer inom sjukförsäkringen
            utan man behöver bedöma vilken arbetsförmåga som finns. Det är
            därför som dessa personer får gå tillbaka till Arbetsförmedlingen
            för att man ska se vilka möjligheter som finns för att komma fram
            till ett annat sätt för dem att få hjälp och stöd för att återgå
            i arbete.
          </note>
          <note>
            Då undrar jag följande: Om man får fortsätta att vara sjukskriven,
            vad hjälper det? Vi vet ju av erfarenhet och forskning att långa
            sjukskrivningstider inte gör att det blir lättare att komma tillbaka
            till arbetsmarknaden.
          </note>
          <note>
            Ministern måste naturligtvis vänta på den parlamentariska socialförsäkringsutredningen.
            Men det måste finnas något annat som ministern hade kunnat komma
            med som ett förslag som vi hade kunna t få ta ställning till i
            vår. Varför var det tomt på propositionslistan?
          </note>
          <note type="speaker">
            Anf. 37 Socialförsäkringsminister ANNIKA STRANDHÄLL (S) replik:
          </note>
          <note>
            Herr talman! Jag blir lite förvånad när jag lyssnar till dig,
            Solveig Zander, eftersom du hela tiden talar om att vi på något
            sätt fokuserar på att folk ska fortsätta att gå väldigt länge
            i sjukskrivning. Det som jag säger är precis tvärtom, nämligen
            att vår målsättning är att se till att man får insatser ännu tidigare
            än vad man får i dag.
          </note>
          <note>
            Vad vi talar om här är till exempel kvinnor och psykisk ohälsa.
            Där visar forskningen mycket tydligt att det är oerhört viktigt
            med tidiga insatser. Det är också oerhört viktigt att man, även
            om man är dålig, i den mån det är möjligt har en fot kvar på sin
            arbetsplats så länge det någonsin går.
          </note>
          <note>
            Vad vi säger att vi behöver förstärka är det förebyggande arbetet
            ute på arbetsplatserna. Vi har tidigare i dag talat om den situation
            som inte minst kvinnor har på många arbetsplatser – kvinnor som
            befinner sig i människonära yrken. Det är många gånger dessa kvinnor
            som vi nu ser ökar i statistiken.
          </note>
          <note>
            Faktum är att sjukskrivningarna har ökat sedan 2010. Jag skulle
            därför kunna ställa en fråga till er. Varför har inte ni gjort
            mer under dessa fyra år för att hålla tillbaka sjukskrivningarna
            i stället för att hålla fast vid åtgärder som uppenbarligen inte
            leder mot målet?
          </note>
          <note>
            Vad vi vill göra är att stärka de tidiga rehabiliteringsinsatserna
            och skapa förutsättningar för Försäkringskassan att ännu tidigare
            kunna satsa sina resurser på att faktiskt se till att människor
            får åtgärder i tid. Dessutom behöver vi stärka arbetsgivarnas
            ansvar ute på arbetsplatserna för att stödja medarbetarna för
            en tidig återgång i arbete. Det är så man får tillbaka människor
            till arbetslivet.
          </note>
          <note type="speaker">
            Anf. 38 ROLAND UTBULT (KD) replik:
          </note>
          <note>
            Herr talman! Jag tackar socialförsäkringsministern för hennes
            inlägg. Det är bra att hon deltar i debatten i dag. Det känns
            inspirerande.
          </note>
          <note>
            Jag har under tio år arbetat i Göteborgs Räddningsmission med
            människor som lever i absolut utsatthet och som är hemlösa – de
            fattigaste av de fattiga, som Moder Teresa en gång kallade dem.
            Jag känner därför bra till den diakonala verksamhet som bland
            andra kyrkorna bedriver med enorma insatser. Jag är glad att ministern
            lyfter fram detta. Det görs nämligen stora insatser inte bara
            av kyrkorna utan också av många andra civila instanser, föreningar
            och så vidare.
          </note>
          <note>
            Ministern läste upp ett brev eller mejl från diakonerna i Stockholm.
            Jag blev då jätteintresserad av att höra vad ministern svarade
            diakonerna.
          </note>
          <note type="speaker">
            Anf. 39 Socialförsäkringsminister ANNIKA STRANDHÄLL (S) replik:
          </note>
          <note>
            Herr talman! Jag tackar dig, Roland Utbult, för ditt inlägg.
            Jag håller med dig om att de diakonala verksamheterna och det
            civila samhället gör mycket stora insatser i dag. Jag hoppas också
            få komma tillbaka till det under dagens debatt.
          </note>
          <note>
            Samtidigt är det så att när man är som svagast behöver samhället
            vara som starkast. Vi måste ha system i Sverige – vi är ett välfärdssamhälle
            – som kan finnas där för människor när de befinner sig i sina
            svåraste stunder.
          </note>
          <note>
            Vid mitt samtal med diakonerna fick de ge mig sin bild av det
            som de ser runt om i Stockholm i dag och berätta om sitt arbete.
            Jag sade att vi naturligtvis har en ambition. Vi ser att det behövs
            förbättringar f ör dem som har det sämst ställt . Därför föreslog
            regeringen bland annat ett höjt underhållsstöd på 300 kronor per
            månad och barn som en del i detta. Vi lär återkomma till det när
            vi debatterar den delen av våra utgiftsområden. Men vi föreslog
            också en höjning av sjukpenningen för arbetslösa och en höjning
            av sjuk- och aktivitetsersättningen som några steg för att förbättra
            för dem som har det absolut sämst ställt.
          </note>
          <note type="speaker">
            Anf. 40 ROLAND UTBULT (KD) replik:
          </note>
          <note>
            Herr talman! Jag tackar socialförsäkringsministern för svaret.
          </note>
          <note>
            De stora bekymren med sjukskrivningar och så vidare började inte
            under Alliansens tid, utan de började under 90-talet och accelererade.
            Göran Persson insåg detta och vidtog åtgärder. Han försökte i
            alla fall bromsa detta. Det skedde en enorm ökning under en tid,
            som vi har hört om här i dag. Sedan har det planat ut, kan man
            säga. Det gäller även barnfattigdom.
          </note>
          <note>
            Jag hörde i en interpellationsdebatt att ministern sade att det
            som moderaten Finn Bengtsson lyfte fram om hur det var tidigare
            – han som läkare hade sjukskrivit människor – ville hon inte ha
            tillbaka, alltså den tiden då det såg ut på det sättet.
          </note>
          <note>
            Åsa Romson har om sysselsättningsfasen sagt att det inte handlar
            om att slänga ut folk i ingenting.
          </note>
          <note>
            Vi har hört talas ganska mycket om det förfärliga uttrycket stupstock
            och så vidare, och jag tror att många människor har fått en känsla
            av att man hamnar i ingenting. Men så är det inte.
          </note>
          <note>
            Min fråga är: Hur ser ministern på vikten av rehabilitering och
            rehabiliteringskedjan?
          </note>
          <note type="speaker">
            Anf. 41 Socialförsäkringsminister ANNIKA STRANDHÄLL (S) replik:
          </note>
          <note>
            Herr talman! Rehabilitering är naturligtvis A och O. I ett första
            steg har vi också varit tydliga med att vi inte vill ha tillbaka
            den tid vi hade då människor förtidspensionerades bort från den
            svenska arbetsmarknaden. Det är inte bra, och en sådan återgång
            vill vi naturligtvis inte se.
          </note>
          <note>
            Rehabilitering är A och O, och vi har i dag flera tidsgränser
            i sjukförsäkringen. Vi tror att de tidsgränserna behöver ses över;
            de kan med största säkerhet förbättras. Vi tror att de behöver
            förstärkas, kanske på så sätt att man säkerställer att människor
            faktiskt får rätt åtgärder i rätt tid. Vi vet också i dag, med
            det samordningsuppdrag Försäkringskassan har, att det ibland tar
            väl lång tid innan man kommer igång med rehabiliteringen. Det
            behöver vi förändra, och det behöver vi förbättra.
          </note>
          <note>
            Rehabilitering är alltså A och O för att få tillbaka människor
            till arbetsmarknaden. Det ska vara en bra och individanpassad
            rehabilitering där såväl samhället som arbetsgivare naturligtvis
            har ett ansvar för att tillgodose att det fungerar på ett bra
            sätt.
          </note>
          <note type="speaker">
            Anf. 42 MATHIAS TEGNÉR (S):
          </note>
          <note>
            Herr talman! Det känns viktigt och lite nervöst att stå här i
            dag – inte bara för att det är första gången för mig i riksdagens
            talarstol, och inte bara för att jag talar direkt efter socialförsäkringsministerns
            mycket utmärkta anförande, utan också för att det handlar om centrala
            frågor för den svenska välfärden.
          </note>
          <note>
            Detta är centrala frågor för den svenska modellen. Man skulle
            nästan kunna säga att det är en del av hjärtat i den svenska modellen
            vi pratar om. Vi vet ju att alla människor kan bli sjuka och att
            alla människor kan bli arbetslösa, och vårt system bygger på idén
            att det är smartare med gemensamma lösningar än att var och en
            ska hitta privata försäkringar. Det är smartare att vi gemensamt
            löser problem.
          </note>
          <note>
            Under de senaste 20–25 åren har våra sociala försäkringar förändrats.
            I mitten av 1990-talet omfattades ungefär 90 procent av alla som
            arbetade av en ersättningsnivå på 80 procent. Den siffran har
            successivt sjunkit, och i dag omfattas någonstans mellan 50 och
            60 procent av möjligheten att få 80 procent av sin lön. Den utvecklingen
            är ett hot mot vår gemensamma välfärd. Det är också så att det
            är fel väg att gå – det urholkar grundtanken för våra gemensamma
            system och slår hårt mot de människor som drabbas. Det är helt
            enkelt en återvändsgränd.
          </note>
          <note>
            Därför såg jag positivt på regeringens budgetproposition, som
            föreslog en höjning av taket i a-kassan. Det innebär även en höjning
            av taket för de sjuka som också är arbetslösa. Det ska ses som
            ett första steg för att höja taken i våra sociala försäkringar.
            Ett nästa steg skulle för oss socialdemokrater kunna vara att
            se över taken i sjukförsäkringen. För det finns det flera starka
            argument, och jag ska nämna tre.
          </note>
          <note>
            Därför, herr talman, hävdar jag att det är riktigt, viktigt och
            nödvändigt att höja taken i våra sociala försäkringar. Det är
            nämligen effektivare, det ger tryggare människor och det är bättre
            för jobbens skull.
          </note>
          <note>
            Jag yrkar därför bifall till Socialdemokraternas och Miljöpartiets
            reservationer, som är ett första steg mot att förbättra våra sociala
            försäkringar för att möta de utmaningar vi står inför i framtiden.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 9.)
          </note>
          <note>
            § 5 Ekonomisk trygghet vid ålderdom
          </note>
          <note>
            Socialförsäkringsutskottets betänkande 2014/15:SfU2
          </note>
          <note>
            Utgiftsområde 11 Ekonomisk trygghet vid ålderdom (prop. 2014/15:1
            delvis)
          </note>
          <note>
            föredrogs.
          </note>
          <note type="speaker">
            Anf. 43 FREDRIK LUNDH SAMMELI (S):
          </note>
          <note>
            Herr talman! Vi har nu tagit steget från debatten om ekonomisk
            trygghet vid sjukdom och funktionsnedsättning för att i stället
            debattera utgiftsområde 11 Ekonomisk trygghet vid ålderdom. Det
            är ett område som berör oss alla – alla som är pensionärer och
            alla vi som en dag blir det – och jag vill börja med att yrka
            bifall till reservationerna 1 och 3.
          </note>
          <note>
            Jag tycker också att det är viktigt att börja debatten med att
            slå fast att jobben är helt avgörande för pensionerna. Det enda
            sättet att säkra framtidens pensioner är att skapa fler jobb och
            bekämpa arbetslösheten. Därför är regeringens tydliga mål, alltså
            att Sverige ska öka antalet personer som arbetar och antalet arbetade
            timmar i ekonomin så mycket att vi når lägst arbetslöshet i EU,
            så otroligt viktigt.
          </note>
          <note>
            Allt fler blir allt äldre. Det är en stor framgång för vårt välfärdssamhälle.
            Pensioneringen kommer efter ett långt arbetsliv där man under
            åren har satt av delar av lönen till pension. Ju mer pengar som
            kommer in i pensionssystemet, desto mer kommer ut i form av pensioner.
            Att bekämpa arbetslösheten är därför viktigt för pensionerna och
            för pensionärerna.
          </note>
          <note>
            Den moderatledda regeringen lovade lägre arbetslöshet och tuffare
            arbetslinje. Ambitionen var inte fel, men verkligheten blev en
            annan. Att sänka skatten och privatisera fungerar inte. Arbetslösheten
            har under de senaste åren med Reinfeldt som statsminister ökat
            och bitit sig fast på mycket höga nivåer – högre än i jämförbara
            länder.
          </note>
          <note>
            Sverige måste leverera bättre, och därför kan jag bara beklaga
            att borgarna tillsammans med Sverigedemokraterna röstat fram en
            annan budget än den regeringen har lagt fram. Man har röstat fram
            en budget som inte satsar det som skulle behövas för fler jobb
            och en bättre skola. Det är en budget som innebär att den höjning
            av bostadstillägget för pensionärer vi ville genomföra nu inte
            blir verklighet. Det är också en budget som innebär att den fullständigt
            orättvisa pensionärsskatten blir kvar. Kort och gott är det uteblivna
            satsningar och förbättringar för 1,3 miljoner pensionärer. Hur
            kan detta vara rätt väg att gå?
          </note>
          <note>
            För mig är det tydligt att fler jobb och lägre arbetslöshet är
            den viktigaste vägen till att få bra pensioner. Då duger det inte
            med en fortsättning på de senaste åtta åren, utan det behövs en
            rödgrön politik. Den rödgröna budgeten hade behövt vinna bifall
            i kammaren.
          </note>
          <note>
            Herr talman! För att pensionssystemet ska kunna ge tillräckligt
            höga pensioner behöver det vara stabilt, såväl ekonomiskt som
            politiskt. En bred, blocköverskridande överenskommelse om pensionerna
            är därför så viktig. Vi socialdemokrater är beredda att ta ansvar
            för dagens pensioner, bland annat genom att minska arbetslösheten,
            och för morgondagens pen ­ sioner genom att medverka till nödvändiga
            förändringar i pensionssystemet.
          </note>
          <note>
            Det finns en rad viktiga frågor som utskottet belyser här i vårt
            betänk ­ ande. Det handlar såväl om arbetslivets villkor och arbetsmiljö,
            så att fler orkar jobba fram till pensioneringen, som om de oacceptabla
            skillnaderna mellan män och kvinnor, för på samma sätt som jobben
            är helt avgörande för pensionerna är pensionärernas villkor en
            jämställdhetsfråga.
          </note>
          <note>
            I dag är sysselsättningsgraden högre bland män än bland kvinnor.
            Kvinnor har generellt lägre löner än män. Det medför att kvinnors
            pen ­ sioner är lägre än mäns. Ökad jämställdhet i arbetslivet
            och bättre arbets ­ villkor är den viktigaste insatsen för att
            höja kvinnors pensioner.
          </note>
          <note>
            Ett stort antal pensionärer lever under knappa förhållanden.
            Majorite ­ ten av dem är kvinnor. Därför har samarbetsregeringen
            lagt fram konkreta förslag som på både lång och kort sikt ska
            förbättra deras ekonomiska si ­ tuation. Tyvärr verkar den borgerliga
            oppositionen inte se allvaret i detta. De rapporter som vi kan
            ta del av från SCB, från PRO och andra pensio ­ närsorganisationer
            pekar på den orimliga skillnaden och på att mer politik behöver
            komma. Tyvärr verkar de borgerliga partierna inte se allvaret
            i detta.
          </note>
          <note>
            I den budgetmotion som oppositionen nu röstat igenom lyser satsningarna
            på pensionärerna med sin frånvaro. Det är tid att ta ansvar.
          </note>
          <note>
            (Applåder)
          </note>
          <note type="speaker">
            Anf. 44 LINUS BYLUND (SD):
          </note>
          <note>
            Herr talman! Sverigedemokraterna är hela Sveriges parti – ett
            parti för alla medborgare, unga såväl som gamla. Sverigedemokraterna
            är ett socialkonservativt parti. Det ligger fast och djupt rotat
            i vår grundläggande ideologi att vårt samhälle ska visa tacksamhet
            för och vördnad inför, både tidigare generationer svenskar och
            de äldre som lever i vårt samhälle i dag. Denna tacksamhet och
            vördnad bör ta sig uttryck i ord och i handling.
          </note>
          <note>
            Det är, herr talman, måhända något oortodoxt, men jag tänker
            i alla fall inleda detta viktiga ämne med att tala om barn.
          </note>
          <note>
            För länge sedan, så länge sedan att ingen i den här kammaren
            ens var född, föddes en flicka – vi kan kalla henne Gunborg –
            på en fattig gård i Småland. Redan i skolåldern fick Gunborg och
            hennes syskon arbeta på gården för att familjen skulle få det
            att gå ihop.
          </note>
          <note>
            Det här var innan Sverige blev ett välfärdsland, och det fanns
            varken försörjningsstöd, studiebidrag eller a-kassa. Livet för
            den som var fattig, och det var det många som var, var inte alltid
            så alldeles lätt.
          </note>
          <note>
            Hur det nu var klarade sig Gunborg och hennes syskon ganska bra.
            När Gunborg var 18 år gifte hos sig med sitt livs kärlek. Vi kan
            kalla honom Sven. De flyttade tillsammans till en liten gård utanför
            Borås där Sven hade fått jobb på en textilfabrik.
          </note>
          <note>
            Gunborg, som inte hade mycket till skolgång i bagaget men var
            duktig på att skriva och läsa, gick en kortare utbildning för
            att lära sig skriva maskin och fick kort därefter anställning
            som sekreterare på en firma som handlade med tyger. Efter en tid
            gick det för Gunborg och Sven som det brukar gå och de välsignades
            med en liten dotter. Senare fick de en dotter till och även en
            son.
          </note>
          <note>
            Vid den här tiden fanns varken föräldrapenning eller någon särskilt
            väl utbyggd barnomsorg i Sverige. Dessutom var det av hävd en
            mors uppgift att stanna hemma med sina barn, medan en fars uppgift
            var att försörja sin familj. Så blev det också, och Gunborg var
            väl inte missnöjd med det. Sven arbetade på fabriken och hon tog
            hand om barnen.
          </note>
          <note>
            Tre riktigt lyckade barn blev det också. Förutom att Gunborg
            tidigt lärde dem att läsa och skriva hade möjligheterna till utbildning
            kraftigt förbättrats sedan hon själv var barn. Den ena dottern
            flyttade till Stockholm där hon utbildade sig till civilingenjör
            och grundade ett storföretag. Den andra dottern intresserade sig
            för naturvetenskap och kom att satsa på forskning i Uppsala. Sonen
            flyttade senare till Göteborg där han arbetade framgångsrikt inom
            varvsindustrin.
          </note>
          <note>
            Sedermera levde Gunborg och Sven ett strävsamt men stillsamt
            liv, på det stora hela lyckligt som så många gör när barnen har
            flugit ut. Men nu ligger hon där, Gunborg, på sitt serviceboende
            och tänker tillbaka på allting som har hänt i det här landet och
            hänt henne. Och tänk nu finns allt det där! Nu finns ett ekonomiskt
            skyddsnät för den som är fattig, nu finns studiebidrag, en möjlighet
            att skaffa sig en utbildning alldeles gratis, nu finns a-kassa
            och en massa andra saker, saker som vi ibland tar för givna men
            som i själva verket har skapats av just Gunborg och Sven och deras
            generation. Dessutom tänker Gunborg att det inte längre är konstigt
            att båda föräldrarna i en familj arbetar, att det tvärtom är högst
            normalt, vilket ju är bra.
          </note>
          <note>
            Herr talman! Gunborg är bara påhittad. Jag har ljugit ihop hela
            historien om Gunborg. Hon finns inte, och det gör för övrigt inte
            heller Sven. Men ändå finns hon. Hon och Sven finns i tusentals
            och åter tusentals människor som har byggt detta land och som
            förtjänar att betraktas som det de är, som hjältar och inte som
            en besvärande utgiftspost.
          </note>
          <note>
            Herr talman! Jag fick frågan: Varför satsar ni så mycket på pensio
            ­ närer? De tycks ju i alla fall inte rösta mer på er för det.
            Det var en journa ­ list som ställde frågan för några år sedan,
            och det han sade var sant då. Det var inte så många äldre som
            röstade på Sverigedemokraterna. Men vi väg ­ rar att se politik
            som ett spel där man gör sina ekonomiska prioriteringar utifrån
            vilken grupp man tror sig kunna köpa flest röster från.
          </note>
          <note>
            Vår syn på respekt för den äldre generationen är principiell.
            Det är därför vi i vårt förslag till budget slopar hela den orättfärdiga
            skatteklyftan mellan löntagare och pensionärer. Det är därför
            vi under 2015 vill satsa 299 miljoner kronor mer än regeringen
            och närmare en halv miljard mer än den borgerliga oppositionen
            på utgiftsområde 11. Det är därför vi under mandatperioden vill
            stärka garantipensionen och på det sättet nå de äldre som har
            det allra sämst, en förstärkning som skulle ge nästan 800 kronor
            mer i månaden för en genomsnittlig ogift garantipensionär. Det
            är också därför vi föreslår kraftfulla satsningar på förlängd
            omställningspension för den som förlorar sin livspartner.
          </note>
          <note>
            För morgondagens pensionärer föreslår vi också långtgående förenklingar
            och förbättringar för de par som vill dela lika på pensionsrätterna
            som de tjänar in, så att båda får en dräglig pension även om de
            gör olika livsval på vägen dit och även om de går skilda vägar.
          </note>
          <note>
            Jag vill avsluta med att yrka bifall till Sverigedemokraternas
            samtliga reservationer. För tids vinnande poängterar jag reservation
            nr 2.
          </note>
          <note type="speaker">
            Anf. 45 FREDRIK LUNDH SAMMELI (S) replik:
          </note>
          <note>
            Herr talman! Sverige är det enda land i världen som beskattar
            pensio ­ närer högre än löntagare. För mig som socialdemokrat
            är det fullständigt oacceptabelt. Pension är uppskjuten lön, och
            det finns ingen rättvisa i att pensionärer ska beskattas högre
            än alla vi som är mitt i livet och jobbar.
          </note>
          <note>
            Min fråga till dig, Linus Bylund, efter ditt anförande är varför
            ni sviker pensionärerna i frågan om pensionärsskatten.
          </note>
          <note>
            Ni har lagt fram en budget själva, men ni har röstat igenom den
            borgerliga budgeten, som är nollad i frågan om att rätta till
            den orättvisa pen ­ sionärsskatten.
          </note>
          <note type="speaker">
            Anf. 46 LINUS BYLUND (SD) replik:
          </note>
          <note>
            Herr talman! Vi är helt överens om detta. Pension är uppskjuten
            lön och ska inte beskattas annorlunda än lön. Det är därför Sverigedemokraternas
            samtliga ledamöter röstade på den budget där man hade budgeterat
            för att totalt slopa den orättfärdiga skatten för pensionärer.
            Den budgeten valde Socialdemokraterna att rösta emot.
          </note>
          <note>
            Vidare är hela budgetomröstningen en omröstning om två förslag
            som står emot varandra. Man kan inte plocka ut godbitarna. Jag
            hade väldigt gärna plockat ut godbiten med sänkt pensionärsskatt,
            även om den i er budget var blygsam.
          </note>
          <note type="speaker">
            Anf. 47 FREDRIK LUNDH SAMMELI (S) replik:
          </note>
          <note>
            Herr talman! Från första dagen sedan Reinfeldts regering införde
            den orättvisa pensionärsskatten har vi varit tydliga med att detta
            är någonting som ska tas bort. Vi bar frågan genom valrörelsen
            och lade fram skarpa förslag i vår första budget. Den som har
            jobbat ett helt liv ska inte straffas med en högre skatt.
          </note>
          <note>
            Det ni gör är att fulspela. Ni lade fram en budget och låtsades
            som att det är den politik ni driver. Sedan röstade ni här i kammaren
            tillsammans med borgarna ned de förslag som skulle ta rejäla steg
            på vägen mot att plocka bort den orättvisa beskattningen. Du har
            ansvar för att möta landets pensionärer och säga varför ni sviker
            dem, Linus Bylund.
          </note>
          <note>
            PRO och de övriga stora pensionärsorganisationerna har varit
            tydliga. De är förvånade. De vädjade inför budgetomröstningen
            om att inte bryta praxis. Ni försöker ge en bild av att ni gör
            satsningar på viktiga områden, men samtidigt bidrar ni här i kammaren
            krasst till att det under kommande år inte finns någonting som
            kommer att förändra frågan om pensionärsskatten. Den kommer att
            bli kvar oförändrad, och du och Sverigedemokraterna är tillsammans
            med de borgerliga oppositionspartierna ansvariga för detta. Varför
            är det så viktigt att säkerställa att pensionärsskatten blir kvar?
            Jag och väldigt många andra vill ha svar på den frågan.
          </note>
          <note type="speaker">
            Anf. 48 LINUS BYLUND (SD) replik:
          </note>
          <note>
            Herr talman! Ett snabbt svar på frågan: Det är inte ett dugg
            viktigt. Vi vill avskaffa den, och det vet Fredrik Lundh Sammeli.
          </note>
          <note>
            Fredrik Lundh Sammeli pratar om att fulspela. Jag skulle vilja
            sätta fingret på ett par saker. Man talar sig varm för att man
            ska ge en slant extra till pensionärerna om man får igenom sin
            budget. Men man har inte finansiering för budgeten, och man avskaffar
            inte pensionärsskatten helt, vilket vi gör. Om vi har Europas
            lägsta arbetslöshet 2020 kommer man att avskaffa pensionärsskatten,
            säger man. Den typen av löften kan man naturligtvis ställa ut
            rörande vad som helst. Vi för vår del finansierar och avskaffar
            hela pensionärsskatten under mandatperioden i vår budget.
          </note>
          <note>
            (Applåder)
          </note>
          <note type="speaker">
            Anf. 49 RICKARD PERSSON (MP):
          </note>
          <note>
            Herr talman! Målet för regeringens politik när det gäller trygghet
            vid ålderdom är att kvinnor och män med låg eller ingen inkomstrelaterad
            pension ska garanteras ett värdesäkrat grundskydd.
          </note>
          <note>
            Ett steg i förbättringen av den ekonomiska standarden för dessa
            pen ­ sionärer är att avskaffa den orättvisa skatteskillnaden
            mellan arbetsinkom ­ ster och pension. Därför föreslår vi i ett
            första steg att det förhöjda grund ­ avdraget förstärks. Sammantaget
            innebär det att de med pension upp till 240 000 kronor kommer
            att få en bättre ekonomi. Det är ett första steg. Under kommande
            år har regeringen för avsikt att ytterligare minska skatte ­ skillnaderna.
          </note>
          <note>
            Regeringen vill också förbättra bostadstillägget för dem som
            fyllt 65 år och har föreslagit en avsättning i budgeten med 200
            miljoner för 2015 och därefter 400 miljoner per år.
          </note>
          <note>
            Herr talman! Jag noterar att Alliansen inte vill förbättra den
            ekonomiska situationen för de pensionärer som har minst ekonomiska
            marginaler. Och jag är mycket förvånad över att Sverigedemokraterna
            – i motsättning till vad man nu står och säger här i talarstolen
            – röstat mot en budget som skulle stärka dessa pensionärers ekonomi
            och därmed också på ett anmärkningsvärt vis brutit det vallöfte
            man gett till denna väljargrupp.
          </note>
          <note>
            Det finns ett mörkertal när det gäller pensionärer som inte tar
            ut bo ­ stadstillägg och äldreförsörjningsstöd som de är berättigade
            till. Riksrevi ­ sionen har konstaterat att det finns ett stort
            underutnyttjande av dessa för ­ måner. Det finns anledning att
            anta att en del av detta beror på att informa ­ tionen inte nått
            fram till pensionärerna samt på att regelverket – och därmed ansökningsförfarandet
            – upplevs som så pass svårt att en del avstår att ansöka på grund
            av det, vilket även Inspektionen för socialförsäkringar påpekat.
            Detta tycker jag är bekymmersamt, samtidigt som jag noterar att
            regeringen kommer att följa den ekonomiska utvecklingen för pensio
            ­ närerna och ha särskilt fokus på mörkertalets storlek och betydelse.
          </note>
          <note>
            Regeringen har också ett förslag om att ett nytt mål för utgiftsområdet
            införs med innebörden att kunskapen om livsinkomstens betydelse
            för den framtida pensionen ska öka.
          </note>
          <note>
            För att pensionssystemet ska vara långsiktigt stabilt krävs dels
            breda politiska överenskommelser, dels ett finansiellt hållbart
            system. Regeringen har ett starkt fokus på åtgärder som både förlänger
            arbetslivet och leder till fler arbetade timmar i ekonomin.
          </note>
          <note>
            Vi i Miljöpartiet ser för vår del ingen motsättning mellan vår
            ambition om en förkortad normalarbetstid, flexibel arbetstid och
            möjlighet till friår – vilka alla är åtgärder som leder till att
            fler över huvud taget orkar arbeta till nuvarande normalpensionsålder
            – och ambitionen att få fler arbetade timmar i ekonomin.
          </note>
          <note>
            Genom regeringens och våra progressiva förslag för att skapa
            fler arbeten kommer många fler som i dag är arbetslösa att få
            jobb. Detta tillsammans med en flexibel pensionsålder ger totalt
            fler arbetade timmar i ekonomin och förutsättningar för ett finansiellt
            stabilt pensionssystem.
          </note>
          <note>
            Herr talman! Jag yrkar bifall till reservationerna 1 och 3.
          </note>
          <note type="speaker">
            Anf. 50 WIWI-ANNE JOHANSSON (V):
          </note>
          <note>
            Herr talman! ”Pensionärerna i uppror – mot SD”, kunde vi nyligen
            läsa i en artikel i Aftonbladet. Fyra organisationer som företräder
            nästan en miljon äldre ifrågasatte i skarpa ordalag hur partiet
            kunde överväga att fälla regeringens budget, en budget med förslag
            om ett första steg till en sänkning av skatten för de sämst ställda
            pensionärerna, den så kallade pen ­ sionärsskatten, samt förslag
            om att höja bostadstillägget till pensionärer.
          </note>
          <note>
            Men pensionärernas uppror mot SD – och den borgerliga Alliansen,
            får man väl också säga – klingade ohört. Trots att SD i valrörelsen
            lovade bättre villkor för pensionärerna har nu regeringens budget,
            med just bättre villkor för pensionärer, fallit. Det är verkligen
            beklämmande, men inte särskilt förvånande.
          </note>
          <note>
            Vi hörde nyligen Linus Bylund från Sverigedemokraterna i sitt
            anförande berätta en saga om Gunvor och Sven. Det känns som att
            man inte är riktigt förankrad i verkligheten när man tror att
            man har två budgetar att arbeta med. Det är inte på det sättet.
            Sverigedemokraterna har röstat för Alliansens budget. Där finns
            inga åtgärder som gör någonting bättre för pensionärerna. Sedan
            kan man väl inte ur tomtens säck dra fram en annan politik att
            driva samtidigt. Det fungerar inte. Så tyvärr, alla pensionärer
            i Sverige, det blir ingen förbättring, och det är det Alliansen
            och Sverigedemokraterna som har sett till.
          </note>
          <note>
            Jag beklagar alla de mer än 200 000 pensionärer som är under
            EU:s fattigdomsgräns på 10 800 kronor i månaden, och av dem är
            140 000 kvinnor. Jag beklagar att de inte får en julklapp som
            de såväl hade behövt med några hundralappar mer varje månad.
          </note>
          <note>
            Vi ville göra förbättringar för att börja återta den skatteklyfta
            som den tidigare regeringens alla fem jobbskatteavdrag har skapat.
            Men det fanns ingen vilja hos vare sig sverigedemokrater eller
            Alliansen, och det visste vi sedan tidigare. Man får vara klar
            över och säga vad det hela handlar om på riktigt och inte köra
            med dubbla budskap.
          </note>
          <note>
            I övrigt vet vi att kvinnor i genomsnitt har lägre pensioner
            än män. Rätten att arbeta heltid liksom barnomsorg under obekväm
            arbetstid är frågor som är viktiga och som vi måste driva för
            att kvinnors pensioner ska öka.
          </note>
          <note>
            Den enskilt största faktorn för en god och jämställd pension
            finns i nästa betänkande. Jag menar då föräldraförsäkringen. När
            vi har ett pen ­ sionssystem som räknar en livsinkomst, det vill
            säga 40 års jobb, straffar det sig förstås att jobba deltid. Det
            gör man kanske för att det inte finns heltid att få eller för
            att arbetspassen är sådana att ingen orkar jobba på ett schema
            på heltid. Det är viktigt att ändra på.
          </note>
          <note>
            En individualiserad föräldraförsäkring skulle stärka kvinnors
            ställning på arbetsmarknaden och i slutänden ge en bättre pension.
            Ett första steg mot det finns i regeringens budgetproposition.
            Det var en tredje pappamånad, men det blir förstås ingenting av
            med det. Det kommer inte att bli ett mer jämställt Sverige på
            grund av att vi får en helt annan politik.
          </note>
          <note>
            Fru talman! Viktigast för att få en bra pension är förstås att
            ha ett jobb över huvud taget och en tillsvidareanställning i 40
            år med det här systemet med en bra lön och en individualiserad
            föräldraförsäkring. Vänsterpartiet var det parti som pekade på
            att den stora pensionsuppgörelsen skulle leda till att särskilt
            kvinnor skulle få pensioner som det inte går att leva på.
          </note>
          <note>
            Vi fick tyvärr rätt i den farhågan. Vi ser att allt fler utslitna
            kvinnor inom till exempel vård och omsorg döms till ett liv i
            fattigdom därför att de inte orkar jobba fram till pensionsåldern.
            Som jag redovisade tidigare är de så sjuka, dåliga och slitna
            att de ofta tar ut pension i förtid och betalar det slitsamma
            livet med att få en ännu sämre pension.
          </note>
          <note>
            Pensionärer är den grupp som tillsammans med arbetslösa och sjuka
            förlorat mest på den borgerliga regeringens politik och betalar
            högre skatt på inkomst än löntagare. Sverige är det enda landet
            i världen som har högre skatt på äldre.
          </note>
          <note>
            Fru talman! Jag vill till sist kort nämna en motion från allmänna
            motionstiden som rör pensionssystemet som vi i Vänsterpartiet
            menar måste bli stabilt och förutsägbart också för den enskilda
            människan och inte bara för systemet i sig. Därför menar vi att
            den automatiska balanseringen, den så kallade bromsen, bör avskaffas.
            Pensionerna bör följa löntagarnas löneutveckling i stället för
            börsutvecklingen, och avgiften till premiepensionssystemet bör
            tillföras inkomstpensionssystemet.
          </note>
          <note>
            Det borde vara en självklarhet att de som har byggt upp vår välfärd
            ska ha rätt till en ekonomiskt tryggad ålderdom. Vissa nödvändiga
            förändring ­ ar måste göras för att åtgärda de problem vi ser
            i dagens system. Jag tycker inte att bara Pensionsgruppen är det
            forum som ska göra det. Vi bör därför tillsätta en parlamentarisk
            utredning med uppdrag att skapa ett stabilt pen ­ sionssystem.
          </note>
          <note>
            Fru talman! Slutligen yrkar jag bifall till reservationerna 1,
            3 och 5.
          </note>
          <note type="speaker">
            Anf. 51 LARS-ARNE STAXÄNG (M):
          </note>
          <note>
            Fru talman! Vi debatterar nu pensionssystemet, ett område som
            är en av grundpelarna i den svenska socialförsäkringen. Nästan
            alla människor och partier har uppfattningen att vi ska ha bra
            pensioner. Då är frågan: Har vi det? Och hur kommer det att se
            ut i framtiden?
          </note>
          <note>
            Det kommer att vara helt avgörande hur stor sysselsättning som
            Sverige kommer att ha. För man en politik i landet som medför
            att tiotusentals jobb försvinner slår detta direkt på pensionssystemet.
            Därför är det också viktigt att våra ungdomar kommer i arbete
            så tidigt som möjligt och också att fler jobbar längre än till
            65 år. Vi komme r att behöva varje arbetad timme vi kan uppbåda
            framåt. Där delar jag uppfattningen hos tidigare talare från Socialdemokraterna.
          </note>
          <note>
            Tittar vi utanför Sverige behöver vi inte leta länge förrän vi
            hittar pen ­ sionssystem som inte är finansierade och som kommer
            att krascha om det inte tillförs mycket pengar från staten eller
            någon annan som ofta inte finns i verkligheten. I många stater
            även här i Europa kommer man att ställas inför svåra avvägningar
            och prövningar i fråga om det finansiella systemet. I klartext
            kommer det att handla om kraftiga sänkningar av pensioner och
            höjda pensionsåldrar. Vi behöver bara gå till Frankrikes socialistiska
            regering när det gäller pensionsfrågorna.
          </note>
          <note>
            Hur ser det då ut i Sverige? Ja, den raka sanningen är att vi
            har ett system som kommer att hålla i många år. Men även här har
            vi utmaningar och påfrestningar som kan ge sänkta pensioner om
            vi inte gör något.
          </note>
          <note>
            Vi ska vara tacksamma mot våra företrädare som på ett bra sätt
            tog ansvar för kommande generationer genom att i grunden ändra
            pensionssystemet. Det gamla ATP-systemet hade naturligtvis sina
            fördelar för den enskilde genom att det lättare gav full pension
            vid färre arbetade år. Men det hade också kraftiga systemfel i
            form av att det inte fanns koppling till tillväxten, ingen koppling
            till livslängden, och heller ingen koppling till arbetade timmar.
            Därför kan man lite vanvördigt säga att ATP-systemet skickade
            sin nota till barn och barnbarn.
          </note>
          <note>
            Fru talman! Det innebär inte att vi inte har utmaningar i vårt
            nuvarande system. Det är därför som Pensionsgruppen som följer
            utvecklingen också tagit fram ett antal utredningar som alla ska
            förstärka och förbättra pen ­ sionssystemet totalt. Det är en
            stor styrka att vi kan arbeta över blockgrän ­ serna för att det
            ska resultera i långsiktiga lösningar som håller i många år.
          </note>
          <note>
            En av de viktigaste utredningarna är den så kallade Pensionsåldersutredningen.
            Eftersom vi har glädjen att få bli äldre och äldre ökar medellivslängden
            och har så gjort under många år. Men det riskerar också att sänka
            pensionerna så kraftigt att många får en för liten pension att
            leva på.
          </note>
          <note>
            Därför är det viktigt att hitta en bred överenskommelse för att
            fler som är friska och vid god vigör också blir kvar i arbetslivet
            längre än vad som nu är fallet. Det är bra för den enski lde,
            det är bra för arbetslivet och det är bra för samhället. Men det
            är också bra för den som inte orkar ända fram eftersom det ger
            mer resurser i systemen. Det är också viktigt att få fram bra
            förslag för att förbättra arbetsmiljön. Det delar vi med andra
            partier, för att fler ska orka arbeta lite längre.
          </note>
          <note>
            Fru talman! En av delarna i det nya pensionssystemet är premiepen
            ­ sionsdelen. Självklart kan man diskutera och utreda om man kan
            förenkla och förbättra premiepensionen. Men när man som en del
            av pensionärsor ­ ganisationerna, LO och nu även S ocialdemokraterna
            säger sig vilja av ­ skaffa hela premiepensionen och överföra
            detta till inkomstpensionssyste ­ met för att förstärka detta
            tror jag inte man riktigt satt in sig i alla konse ­ kvenser av
            ett sådant beslut.
          </note>
          <note>
            En av huvudpunkterna av att man ville ha ett sådant här system
            var förutom valfriheten just en riskdelning mellan det sedvanliga
            inkomstpensionssystemet och det finansiella systemet. Tittar man
            i långa perspektiv bakåt i tiden har det finansiella systemet
            alltid gett mer än andra. I dagarna så kommer årets tilldelning
            till alla arbetstagare. Till detta har året 2014 hittills varit
            ett bra börsår. Det gör att systemet säkert kommer att öka med
            mer än 60 miljarder kronor.
          </note>
          <note>
            Detta gör att premiepensionssystemet vid årsskiftet 2015, som
            vi nu har framför oss, förmodligen kommer att ha i storleksordningen
            ungefär 575 miljarder. Däremot är det bara ungefär 5 miljarder
            som utbetalas av detta 2014.
          </note>
          <note>
            Här ligger en del av frågan och problematiken. Premiepensionen
            kommer i huvudsak att vara riktigt viktig för våra barn och barnbarn.
            Pensionsmyndigheten har räknat ut att det kan röra sig om 1 000–2
            000 kronor i månaden om vi skulle plocka bort premiepensionen
            och gå över till inkomstpension fullt ut.
          </note>
          <note>
            Dessutom kommer det att skaka om den finansiella marknaden väldigt
            mycket om över 500 miljarder flyttas till inkomstpensionssystemet.
            Det kommer att ge en stor oro som påverkar näringsliv, ekonomi
            och sysselsättning. Det här vill i alla fall inte jag medverka
            till. Jag vill därför säga till dem som tycker på det viset: Tänk
            till, tänk om och tänk rätt!
          </note>
          <note>
            Fru talman! Här kommer mina frågor till regeringen. Den första
            frågan till Socialdemokraterna är: Hur tänker ni när det gäller
            premiepensioner?
          </note>
          <note>
            Ni är kritiska till Alliansens jobbskatteavdrag, men ändå ska
            ni ha dem kvar. Ni talar ofta om pensionärsskatt. Jag säger än
            en gång: Vi har som allians under åtta år sänkt skatterna för
            pensionärer med hela 16,45 miljarder. Många pensionärer får därmed
            800–1 000 kronor lägre skatt i månaden. Det är sanning.
          </note>
          <note>
            En annan sanning är att det bara är genom arbete och fler arbetade
            timmar som vi kan förbättra pensionerna. Ni talar inte heller
            om att ni i ert budgetförslag höjer takbeloppet för högkostnadsskyddet
            med 224 kronor. Ni drar ned statsbidragen till kommunerna just
            på detta område, men ni tar också bort statsbidraget för trygghetsboende.
            Dessutom lägger ni på löneskatt för de pensionärer som jobbar
            efter 65. Allt detta gör att det blir färre arbetade timmar, och
            i slutändan påverkar det också pensionerna.
          </note>
          <note>
            Fru talman! Pensionärer är ingen enhetlig grupp. Det finns människor
            av olika slag. En del har klarat sig bra med goda tjänstepensionslösningar.
            Men det finns också pensionärer som har det besvärligt och är
            ekonomiskt utsatta. De får vända på varenda krona, och de kanske
            inte heller har möjlighet att jobba fler timmar.
          </note>
          <note>
            Därför är det viktigt att pensionerna kan hållas intakta och
            inte sjunka på grund av bromsar och annat. Det är också viktigt
            att vi ser över ett antal förbättringsförslag inom pensionssystemet
            för att göra detta starkare. Det är roligt att konstatera att
            Pensionsmyndigheten räknar med att åren 2015–2017 och framåt kommer
            att leverera höjningar på inkomstpensionen.
          </note>
          <note>
            En annan mycket rolig sak är att vi kan konstatera att Sverige
            faktiskt är ett av de allra bästa länderna i hela världen för
            pensionärer, som mår bra och är tillfreds med tillvaron både ekonomiskt
            och i övrigt.
          </note>
          <note>
            Fru talman! Jag vill med dessa ord yrka bifall till socialförsäkringsutskottets
            förslag i betänkande 2013/14:SfU2, utgiftsområde 11, i sin helhet
            och avslag på motioner och reservationer.
          </note>
          <note>
            Jag skulle vilja av s luta mitt anförande med detta: Det viktigaste
            för att vi ska ha kvar hyggliga pensioner i framtiden är att vi
            säger ja till en fortsatt arbetslinje och stabila statsfinanser.
          </note>
          <note type="speaker">
            Anf. 52 FREDRIK LUNDH SAMMELI (S) replik:
          </note>
          <note>
            Fru talman! Jag nämnde i mitt anförande skillnaden mellan män
            och kvinnor. Om man tittar i PRO:s rapport med statistik från
            SCB ser man att det pekas på att kvinnliga pensionärer har 6 000
            kronor mindre i månaden i genomsnittlig pension. I samma rapport
            kan man läsa att i Örebro län bor 4 000 kvinnliga pensionärer
            med pensioner som före skatt och bostadstillägg är mindre än 10
            800 kronor i månaden.
          </note>
          <note>
            Dessa skillnader är resultatet när ett ojämställt förvärvsliv
            summeras. Det är kostnaden för att kvinnorna tar ett större ansvar
            för barn och familj, har lägre löner och i mycket större utsträckning
            arbetar ofrivillig deltid. För att hitta långsiktiga lösningar
            för ojämlikheten inom pensionärsgruppen har samarbetsregeringen
            bestämt att man vill bemöta ojämlikheten på arbetsmarknaden. I
            den budget som regeringen har levererat hit till riksdagen fanns
            en rad konkreta reformer på såväl lång som kort sikt som ni nu
            tillsammans med Sverigedemokraterna har röstat ned.
          </note>
          <note>
            När jag tar del av er budget saknar jag de konkreta förslagen.
            Hur ska ojämlikheten på arbetsmarknaden rättas till? Hur är det
            med de reformer som skulle kunna förbättra jämställdheten och
            därmed bidra till bättre pensioner? Jag tänkte ge dig möjligheten
            att använda några minuter till att utveckla detta. Vad är era
            egna förslag på detta område som är helt avgörande för att förbättra
            pensionerna för kvinnor?
          </note>
          <note type="speaker">
            Anf. 53 LARS-ARNE STAXÄNG (M) replik:
          </note>
          <note>
            Fru talman! Jag tackar för frågan. Detta är en av de riktigt
            viktiga sakerna. Det är den stora anledningen till att det är
            stor skillnad på pensionsområdet, precis som du säger. Det finns
            bara en väg dit, och det är mer jämställda löner på arbetsmarknaden.
            Pensionssystemet i sig självt är rent funktionellt rättvist. Men
            genom att man har tjänat mindre, kanske har varit hemma på deltid
            och så vidare är det fortfarande stor skillnad.
          </note>
          <note>
            Detta kan bara arbetsmarknaden hjälpa till med genom att man
            får ett mer jämställt arbetsliv. Det kan inte pensionssystemet
            göra på annat sätt än genom att vi har ett alliansförslag som
            vi har fått igenom och som jag tror kan bli intressant. Det har
            en mycket större kraft än de förslag som ni har. Vi har nämligen
            fått med – och ni har gått med på det – förslaget i ett enigt
            betänkande om att tillsätta en utredning inom ramen för pensions
            ­ uppgörelsen. Utredningen ska titta på hur man kan utjämna makars
            pen ­ sionstillgångar. Vi vet inte om det går. Det blir en utredning,
            och jag tro r att det kan bli en intressant utredning. Den vägen
            kan man kanske se till att man får mer jämställda pensioner.
          </note>
          <note type="speaker">
            Anf. 54 FREDRIK LUNDH SAMMELI (S) replik:
          </note>
          <note>
            Fru talman! Det finns en enighet i utskottet om att vi behöver
            se över hur vi kan få ett längre arbetsliv, hur fler människor
            kan nå pensionsåldern och hur fler kan jobba längre. Men det kan
            inte vara så att delningen av pension mellan makar är lösningen
            på den ojämställdhet vi har i samhället.
          </note>
          <note>
            Det handlar om att säkerställa att kvinnor kommer ut på arbetsmarknaden
            och att man ökar andelen arbetade timmar. Det handlar om att satsa
            på kvinnors arbetsmiljö och att förändra föräldraförsäkringen
            och bryta de mönster som gör att en kvinna i genomsnitt tjänar
            3,3 miljoner mindre än jag som man.
          </note>
          <note>
            Vi har varit tydliga med att vi i vårt förslag har några viktiga
            reformer för att på kort sikt förbättra detta. Samtidigt föreslår
            vi insatser som förbättrar för de pensionärer som i dag har det
            absolut svårast. Det handlar om att höja bostadstillägget för
            pensionärer och att satsa på äldrevård för att ge trygghet åt
            våra gamla och anhöriga. Men det handlar också om att ta viktiga
            steg för att ta bort den orättvisa i beskattning som finns mellan
            den som är pensionär och oss som är mitt i arbetslivet.
          </note>
          <note>
            Mina frågor är: Vad finns det för konkreta reformer för att bryta
            ojäm ­ ställdheten på arbetsmarknaden som är direkt avgörande
            kopplat till pen ­ sionerna? Och vad är rättvisan i att den som
            har jobbat ett helt liv ska straf ­ fas med en högre skatt? Hur
            många gånger Alliansen än säger att man har sänkt skatten kvarstår
            orättvisan. En pensionär betalar högre skatt än du och jag på
            samma belopp. Det kan inte vara rimligt.
          </note>
          <note type="speaker">
            Anf. 55 LARS-ARNE STAXÄNG (M) replik:
          </note>
          <note>
            Fru talman! Jag tar den sista frågan först. För ett par år sedan
            lät vi utredningstjänsten i riksdagen gå tillbaka ända till 1974
            och i princip fram till 2006. Då visade det sig att de borgerliga
            partierna har kommit med skattesänkningsförslag efter skattesänkningsförslag
            om pensioner. Inte en enda gång sa Socialdemokraterna ja till
            detta.
          </note>
          <note>
            De har också sagt nej vid ett flertal tillfällen när de skattesänkningsförslag
            som sammanlagt blev 16,45 miljarder under allianstiden har lagts
            fram. Skattenivån var 16,45 miljarder högre för pensionärer 2006.
            Det låter på er som något helt annat. Totalt sett är vi ett av
            de få länder där realpensionerna har kunnat hållas flytande trots
            den högsta finansiella instabiliteten sedan 30-talet. Annat var
            det på 90-talet när pensionerna sjönk kraftigt på grund av arbetslösheten.
            500 000, en halv miljon , jobb försvann då. Det påverkar pensionerna.
          </note>
          <note>
            Det viktigaste inför framtiden är att få fler människor i arbete
            och att vi inte hittar på att vi ska ta tillbaka pengarna från
            pensionärerna. Det gör ni socialdemokrater i ert förslag. Ni höjer
            taket ute i kommunerna med 224 kronor för dem som behöver hjälp
            från kommunen. Ni ger med den ena handen och tar tillbaka med
            den andra.
          </note>
          <note>
            Det är vad pensionärerna har kvar i plånboken , som de ska köpa
            sin mj ölk för och betala sin hyra med, som i slutänden avgör
            hur den enskilde pensionären kommer att få det.
          </note>
          <note type="speaker">
            Anf. 56 SOLVEIG ZANDER (C):
          </note>
          <note>
            Fru talman! När vi blir äldre handlar den ekonomiska tryggheten
            om att vi får en pension, men det handlar också om vilka utgifter
            vi har i förhållande till vår inkomst, vår pension. Det handlar
            även om vem som ser till att pensionen blir högre eller lägre.
            Jag håller med Lars-Arne Staxäng när han beskriver pensionssystemets
            fördelar. Fler måste arbeta om vi ska få en högre pension. Det
            är det viktiga.
          </note>
          <note>
            I ärlighetens namn måste jag ifrågasätta att Fredrik Lundh Sammeli
            säger att vi är överens i Pensionsgruppen. Det gläder mig i fråga
            om tillväxt i systemet som en viktig del. Men vi vet att ett parti
            som Socialdemokraterna vill ha med i Pensionsgruppen inte står
            för det när det gäller tillväxt och att man ska jobba längre.
          </note>
          <note>
            Vi i Alliansen vill höja garantipensionen så fort vi kan och
            så fort ekonomin tillåter. Det viktiga är att vi, precis som Lars-Arne
            Staxäng sa, höjde pensionerna med 16 ½ miljard under de år som
            alliansregeringen satt vid makten. Det är inga småpotatis.
          </note>
          <note>
            Det låter bra när den nuvarande regeringen slår sig för bröstet
            och säger att de ska höja pensionen med 50 kronor; 50 kronor kan
            vara mycket pengar för en pensionär som har väldigt lite. Men
            sedan säger de också att de ska höja taket för högkostnadsskyddet
            m ed 224 kronor i månaden. Då blir det i stället mindre för pensionären.
            Det är tur för pensionärerna att de nu slapp den åtstramningen
            i sina inkomster.
          </note>
          <note>
            För mig, Centerpartiet och Alliansen är jämställdhetsfrågan viktig
            i sammanhanget. Lars-Arne Staxäng från Moderaterna redogjorde
            för en del av detta. Alliansen vill medverka till jämställdhet
            i pensionssystemet och säger att man ska dela pensionen med mannen.
            Vi vet nämligen att det är under småbarnsåren som ojämlikheterna
            i inkomsterna tar fart.
          </note>
          <note>
            Vi centerkvinnor har mer att bidra med i det sammanhanget. Vi
            har tagit fram ett förslag till jämställda pensioner som går ut
            på att man ska dela all pension med den som man har barn med.
            Förutom det ska följsamhetsindexeringen också sänkas från 1,6
            till 0,8 procent. Det skulle betyda mycket för äldre kvinnor som
            får väldigt liten pension. Men vi har 30 förslag till som skulle
            öka jämställdheten. De tänker vi bidra med till den utredning
            som Alliansen har föreslagit och som ska titta på hur jämställdhetsfrågan
            ska lösas eller åtminstone komma en god bit på vägen.
          </note>
          <note>
            Pensionsgruppen arbetar också med fyra viktiga förslag, oerhört
            viktiga förslag som skulle leda till att pensionärerna får högre
            pension. Jag är oerhört besviken på att ministern inte har sett
            till att Pensionsgruppen har träffats och diskuterat de förslagen
            för att kunna gå vidare och hjälpa pen ­ sionärerna.
          </note>
          <note>
            Fru talman! Med detta vill jag yrka bifall till f örslaget i
            betänkandet och avslag på samtliga reservationer.
          </note>
          <note>
            (Applåder)
          </note>
          <note type="speaker">
            Anf. 57 RICKARD PERSSON (MP) replik:
          </note>
          <note>
            Fru talman! Solveig Zander säger att ett parti i regeringen inte
            vill ha tillväxt. Det beror på hur man definierar tillväxt. Alla
            partier kommer i framtiden att behöva förhålla sig till vilken
            sorts tillväxt vi ska ha för att lösa de klimatförändringar som
            vi redan ser effekterna av. Vi måste alla förhålla oss till vilket
            konsumtionssamhälle vi ska ha och om vi ska för ­ slösa ändliga
            resurser. Vi i Miljöpartiet har påbörjat den diskussionen. När
            ni andra påbörjar den vet jag inte, men ni kommer att göra det.
          </note>
          <note>
            Det finns ingen motsättning mellan arbetstidsförkortning och
            fler arbetade timmar i ekonomin. Miljöpartiet har lagt fram ett
            progressivt program för gröna jobb, grön sysselsättning och grön
            tillväxt. Och det ger fler arbetade timmar i ekonomin och effekter
            på ett stabilt pensionssystem.
          </note>
          <note>
            Jag vill även påpeka att Miljöpartiet står bakom den pensionsöverenskommelse
            som finns och slutsatserna i den. Det har vi markerat tydligt.
          </note>
          <note type="speaker">
            Anf. 58 SOLVEIG ZANDER (C) replik:
          </note>
          <note>
            Fru talman! Det går att kombinera tillväxt och klimathänsyn.
            Centerpartiet har drivit det i åtta år och visat att det är möjligt.
            Ni i Miljöpartiet säger att det är tveksamt; i era kongresshandlingar
            skriver ni precis det. Miljöpartiet säger också att man ska förkorta,
            minska, arbetstiden. Vi vet alla att det är viktigt att vi arbetar
            mer, att vi arbetar längre och att fler arbetar. Då kan man inte
            driva en politik som säger att man ska förkorta arbetstiden. Det
            är inte möjligt.
          </note>
          <note>
            Miljöpartiet säger att de ställer upp på Pensionsgruppens förslag.
            Jag kan tro på att de gör det i ord, men i handling och övertygelse
            gör de verkligen inte det. Jag undrar nu om Miljöpartiet kan svara
            på hur de ska kunna kombinera sina förslag. Och har deras kongressbeslut
            inte något värde i detta sammanhang?
          </note>
          <note type="speaker">
            Anf. 59 RICKARD PERSSON (MP) replik:
          </note>
          <note>
            Fru talman! Ledamoten menar att det inte skulle vara möjligt
            att kombinera arbetstidsförkortning, friår och annat med tillväxt
            och fler arbetade timmar i ekonomin. Vi menar att det är fullt
            möjligt. Det handlar om att få människor att orka jobba fram till
            pension en över huvud taget, till 65 år. Vi vet hur det ser ut;
            folk bränns ut i arbetslivet och går i förtida pension och så
            vidare. Vi har kreativa förslag för att förebygga ohälsa i arbetslivet.
            Och vi menar att det är fullt möjligt att göra detta.
          </note>
          <note>
            Om vi skapar jobb för de närmare 400 000 arbetslösa människor
            som vi har i dag får vi fler arbetade timmar i ekonomin. Det kan
            kombineras med att somliga, och de som vill, har flexibel arbetstid.
            Vissa kanske vill ha lite kortare arbetsvecka, vill ha ett friår
            och så vidare. Det är fullt möjligt med en progressiv arbetsmarknadspolitik,
            vilket Miljöpartiet har.
          </note>
          <note type="speaker">
            Anf. 60 SOLVEIG ZANDER (C) replik:
          </note>
          <note>
            Fru talman! Här hörde vi att friår är något som Miljöpartiet
            förordar. Man tror att det ska leda till att fler kommer i jobb
            och att det blir tillväxt i vårt land. Vi vet att detta är fel.
            Vi vet att antalet arbetare i vårt land inte är statiskt. Ju fler
            som arbetar, desto fler arbetstillfällen skapas. Det är ju därför
            som vi från Alliansen jobbar för att vi ska få fler i arbete,
            fler företag, fler småföretag som faktiskt vill och kan anställa
            eller starta företag. Det är därför som det är viktigt att få
            ett samhälle där företagen har möjlighet att växa.
          </note>
          <note>
            Men då säger man från Miljöpartiet att friår är något som är
            viktigt. Sedan säger man att det ska minska ohälsan. Nyss i socialförsäkringsdebatten
            diskuterade vi hur man ska få fler att jobba längre och mycket.
            Då sa ministern, som sitter här, att vi ska jobba för ett hälsosammare
            yrkesliv. Jag hoppas verkligen att ministern fortsätter att hålla
            fast vid det. Det betyder att vi ska jobba och få arbetsgivarna
            att medverka till ett hälsosamt arbetsliv så att människor kan
            jobba längre.
          </note>
          <note>
            Det är ju det som är viktigt för pensionerna. Vi får ingen pension
            om det är färre som arbetar eller om man är hemma och har ett
            friår. Pensionsrätter som tjänas in får man för att man jobbar.
          </note>
          <note>
            Fru talman! Jag hävdar fortfarande – och nu har jag fått fakta
            i målet – att Miljöpartiet inte står bakom Pensionsgruppens överenskommelse.
          </note>
          <note>
            (Applåder)
          </note>
          <note type="speaker">
            Anf. 61 BARBRO WESTERHOLM (FP):
          </note>
          <note>
            Fru talman! I ett nationellt perspektiv är Sverige ett väldigt
            bra land för årsrika människor att bo i. Det gäller ekonomi, pensioner,
            vård och omsorg samt boende, men naturligtvis kan bra bli bättre.
          </note>
          <note>
            Vi ska vara stolta över vårt pensionssystem. Vi lyckades byta
            system, vilket många andra länder har gått bet på. Systemet bygger
            på hur mycket vi har arbetat. Det är arbetslivsinkomsten som styr.
            Därför är jag väldigt nöjd med att vi i dag ska ta beslut om att
            öppna dörren för årsrika människor som vill och kan fortsätta
            i arbetslivet högre upp i åldrarna.
          </note>
          <note>
            Det här är viktigt. Det är inte en ny tanke. Den dök upp redan
            på 1950-talet då Ivar Lo-Johansson skrev att det borde skapas
            åldringsjobb efter ­ som det är så många äldre personer som går
            in i en meningslös sysslolöshet. Men man lyssnade inte på Ivar
            Lo-Johansson.
          </note>
          <note>
            På 70-talet sänktes pensionsåldern från 67 till 65 år. Några
            år senare gick Socialstyrelsen ut med att man borde låta människor
            som vill och kan arbeta upp till 70 års ålder, kanske längre.
            Det skrattade man åt. Det kändes som en brödskivekampanj på den
            tiden, och det lades en våt filt över den tanken.
          </note>
          <note>
            Men i början av 2000-talet kom Kjell-Olof Feldt och Bengt Westerberg
            med Pensionsforum och tanken – liksom Sveriges Pensionärsförbunds
            tanke – att man ändå borde låta de människor som vill och kan
            arbeta högre upp i åldrarna. Man såg att det var många som ville
            fortsätta. Man såg också att de som fortsatte var fria företagare,
            småföretagare, journalister, författare, illustratörer och skådespelare.
          </note>
          <note>
            De pjäser som spelas på Stadsteatern i Stockholm med Ingvar Kjellson,
            91 år, och Meta Velander, 90 år – de har kanske har hunnit bli
            ytterligare ett år äldre – går för fulla hus. Carmina Burana spelas
            på Globen med alla dessa årsrika kvinnor på scenen. Det visar
            ju att Sverige har en resurs i den årsrika generationen. Därför
            är jag så glad över det beslut som fattas senare i dag om årsrikas
            plats i arbetslivet.
          </note>
          <note>
            Här finns en del attityder att arbeta med om vad dessa människor
            går för och vilken resurs de utgör.
          </note>
          <note>
            Jag är också väldigt nöjd med att det nu ska tillsättas en utredning
            som ska se över möjligheten för par som skiljer sig att dela på
            pensionen. Det gynnar ju framför allt kvinnor. Som det tidigare
            sades i debatten finns det 205 000 pensionärer som lever under
            EU:s fattigdomsgräns. Av dem är 140 000 kvinnor. Detta måste vi
            göra någonting åt.
          </note>
          <note>
            I den här gruppen vet jag att det finns kvinnor som lever i en
            relation med en man som förgriper sig på dem, men de skiljer sig
            inte trots att de utsätts för övergrepp. De har inte råd. Därför
            är det bra att man ska se över om det går att möjliggöra en delning
            av pensionerna.
          </note>
          <note>
            För att förbättra situationen för främst dessa kvinnor med mycket
            låga pensioner måste vi försöka hitta snabba lösningar, men också
            långsiktiga lösningar. Här har nämnts kvinnors låga löner och
            så vidare. Jag tror att alla som sitter i den här kammaren och
            alla som tittar på tv-utsändningen inser att detta tar tid. Vi
            måste alltså hitta andra lösningar. Då handlar det om inkomstsidan
            och pensionerna, men det handlar också om utgiftssidan. Jag tänker
            på socialförsäkringssystemet, tandvård, läkemedel och så vidare.
            Här fordras det att vi tar på oss tänkarmössan så att det görs
            en bra avvägning i de utgifter som staten har.
          </note>
          <note>
            Vi har ju målsättningen att vi ska ha en bra välfärd i Sverige.
            Men vi kan inte göra allting på en gång, utan det måste ske en
            avvägning mellan olika önskemål. Här anser jag att Alliansen genom
            sin budgetmotion, som nu har bifallits, har gjort en bra avvägning
            mellan de olika behov som finns inom välfärdsområdet.
          </note>
          <note>
            Fru talman! Med detta yrkar jag bifall till förslagen i betänkandet
            och avslag på reservationerna.
          </note>
          <note type="speaker">
            Anf. 62 ROLAND UTBULT (KD):
          </note>
          <note>
            Fru talman! För 100 år sedan bestod den svenska befolkningen
            till stor del av väldigt många unga och få äldre – eller årsrika,
            som Barbro Westerholm så träffande uttrycker det. Men nu lever
            vi längre och det föds färre barn, och den utvecklingen har hållit
            på över tid. Andelen äldre i befolkningen förväntas öka med 30
            procent mellan 2010 och 2050. Enligt SCB betyder det att 2050
            kommer en fjärdedel av befolkningen att vara över 65 år. För att
            långsiktigt säkra pensionssystemets hållbarhet och ge goda förutsättningar
            till en god utveckling av pensioner är det viktigt – som flera
            här har sagt – att sysselsättningen ökar i vårt land. När fler
            kommer i jobb och inkomsterna förbättras gynnas dagens pensionärer,
            eftersom pensionerna i ålderspensionssystemet bland annat är knutna
            till hur genomsnittsinkomsten utvecklas.
          </note>
          <note>
            Genom att fler arbetar förstärks också den svenska ekonomin som
            i sin tur även gynnar satsningar på skola, vård och omsorg.
          </note>
          <note>
            Det behöver skapas förutsättningar så att fler löntagare kan
            arbeta längre. Sedan 2006 är det 90 000 fler personer över 65
            år som arbetar än det var tidigare. Vi kristdemokrater vill gärna
            bidra till att det fortsätter. Vi vill på det sättet överbrygga
            generationsklyftorna som finns i samhället. Det är utifrån grundsatsen
            att varje människas unika livserfarenhet och kunskap blir en tillgång.
          </note>
          <note>
            Pensionssystemet har sin grund i en blocköverskridande överenskommelse
            mellan allianspartierna och Socialdemokraterna. Systemet är självständigt,
            fristående från statsbudgeten, och till skillnad från det gamla
            ATP-systemet baseras ålderspensionen på hela livsinkomsten, vilket
            naturligtvis uppmuntrar till arbete och egen försörjning. Vi kristdemokrater
            värnar pensionsöverenskommelsen, och alla förändringar som rör
            den måste ske i samförstånd mellan de partier som slutit överenskommelsen.
          </note>
          <note>
            Vi kristdemokrater har hela tiden arbetat för att förbättra ekonomin
            för pensionärerna, särskilt för dem med de lägsta inkomsterna.
            Med Kristdemokraterna i alliansregeringen har vi vid fem tillfällen
            sänkt skatten för pensionärer med sammanlagt över 16 miljarder,
            vilket är känt och också har nämnts av flera i debatten. Man kan
            också uttrycka det så att vi sänkt skatten med 16 000 miljoner;
            det visar kanske bättre hur mycket pengar det egentligen handlar
            om. Det har aldrig tidigare gjorts så stora skattesänkningar för
            pensionärer.
          </note>
          <note>
            Dessutom har vi höjt bostadstillägget för pensionärer två gånger,
            senast förra året. En garantipensionär har 2014 ca 1 800 kronor
            mer i disponibel inkomst varje månad, och en genomsnittlig inkomstpensionär
            med bostadstillägg har ca 2 000 kronor mer jämfört med 2006. Vi
            ser också över pensionssystemet för att undvika den stora ryckigheten
            i pensionernas utveckling. Vi vill som kristdemokrater – jag får
            tala för vårt parti – så snart det är möjligt sänka skatten för
            pensionärer så att den hamnar på samma nivå som för löntagare.
          </note>
          <note>
            Fru talman! Premiepension en är den del av det allmänna pensionssystemet
            som den enskilde sjä lv råder över och väljer hur den investeras.
            Det finns tre huvudsakliga problem som har analyserats och framhållits.
            Det första är att det finns många olika fonder med väldigt varierande
            resultat. Det andra är det stora fondutbudet, som är svårt att
            hantera för de allra flesta sparare. Det tredje är de relativt
            höga kostnaderna för förvaltning och transaktioner.
          </note>
          <note>
            Pensionsgruppen har nu enats om att utgångspunkten för de förändringar
            som ligger närmast i tiden är att det befintliga premiepensionssystemet
            reformeras i syfte att dels minska kostnaderna, dels skydda pensionssparare
            som inte kan eller vill välja fonder. Man vill alltså skydda dem
            från dåliga val. Den förra regeringen, alliansregeringen, fattade
            i juli i år beslut om att tillsätta en utredning om ett reformerat
            premiepensionssystem. Uppdraget ska redovisas i september nästa
            år.
          </note>
          <note>
            Avslutningsvis, fru talman: Kristdemokraterna vill att den totala
            intjänade premiepensionen fördelas lika mellan makar som har gemensamma
            barn under tolv år, såvida inte makarna vill någonting annat.
            Det skulle kompensera kvinnorna, som i genomsnitt haft lägre lön
            och i högre grad arbetat deltid samt tagit ett större ansvar för
            hemarbetet och omsorgen om barnen. Därför är det positivt att
            utskottet ställer sig bakom förslaget att tillsätta en utredning
            om det.
          </note>
          <note>
            Jag yrkar bifall till utskottets förslag i betänkandet och avslag
            på mo ­ tionerna och reservationerna.
          </note>
          <note type="speaker">
            Anf. 63 FREDRIK LUNDH SAMMELI (S) replik:
          </note>
          <note>
            Fru talman! I dag kom Rädda Barnens årsrapport om barnfattigdom.
            Den pekar på en fortsatt hög nivå, en fortsättning på grund av
            det som skedde under åren med bo rgerlig regering då arbetslösheten
            ökade, utförsäkringarna ökade och trygghetsnäten i välfärden brast.
          </note>
          <note>
            Men det är inte bara barn som lever i fattigdom utan också äldre
            människor. Antalet personer som hamnar under EU:s fattigdomsgräns
            slog rekord enligt SCB 2012. Det pekas på att någonting hände
            efter 2006. Antalet fattigpensionärer ökade och har de senaste
            åren legat på över 200 000 människor.
          </note>
          <note>
            Politik handlar också om att blicka framåt, att inte bara titta
            på det som varit utan verkligen ta nästa steg framåt. Jag kan
            förvånas över att Krist ­ demokraterna väljer att säga nej till
            att höja bostadstillägget för pensio ­ närer. Vi vet att det är
            en viktig del. Roland Utbult pekade på att man ser problemet med
            den orättvisa beskattningen, att pensionärer betalar högre skatt
            än löntagare, men varför då bidra till att den verkligheten fortsätter?
            Varför ska det finnas någon trovärdighet i det ni nu säger när
            ni inte åstad ­ kommit det under de senaste åtta åren? Vad är
            det som nu ändrar linjen så att pensionärsskatten med ert inflytande
            skulle tas bort?
          </note>
          <note type="speaker">
            Anf. 64 ROLAND UTBULT (KD) replik:
          </note>
          <note>
            Fru talman! Tack för frågan, Fredrik Lundh Sammeli! Jag blir
            alltid lite stimulerad när någon frågar: Hur kan Kristdemokraterna,
            med det sociala patos de har, gå med på detta? Det är en bra utgångspunkt.
            Vi har ett stort socialt engagemang.
          </note>
          <note>
            Du började med att ta upp barnfattigdomen. Det är sådant som
            inte händer på kort tid. Den steg ganska drastiskt i början av
            2000-talet och planade därefter ut. Sedan har den stigit något
            och ligger på hyfsat samma nivå. Det är naturligtvis väldigt trist
            och bedrövligt att många människor, framför allt barn, far illa
            även i vårt samhälle. Det kan vi aldrig bortse från. Ser man inte
            problem kan man inte heller göra någonting åt dem.
          </note>
          <note>
            När det gäller bostadstillägget för pensionärer är vi i Alliansen
            överens om att vi först måste ha ordning och reda i ekonomin.
            Vi har sänkt skatten med 16 000 miljoner och dessutom höjt bostadstillägget
            vid två tillfällen, senast förra året. Nu har vi bestämt oss för
            att det ska vara ordning och reda i ekonomin i första hand. På
            sikt vill vi naturligtvis fortsätta att höja både bostadstillägget
            och andra sådana typer av ersättningar.
          </note>
          <note type="speaker">
            Anf. 65 FREDRIK LUNDH SAMMELI (S) replik:
          </note>
          <note>
            Fru talman! Jag välkomnar Kristdemokraterna till linjen att det
            är viktigt med ordning och reda i statens finanser. Det är inte
            ansvarsfullt att sänka skatten med 140 miljarder, vilket skett
            de senaste åtta åren. Det gjorde den regering som Roland Utbult
            utgjorde ett underlag till. Verkligheten nu är att barnfattigdomen
            ökar. Det är ett trendbrott som skedde 2007, och det kommer att
            kräva enorma insatser i form av inte minst arbete och utbildning.
          </note>
          <note>
            Men också pensionärerna har fått det tuffare. Då handlar det
            om att hantera ojämställdheten på arbetsmarknaden, och där saknar
            jag fortfarande svar från Kristdemokraterna men också från det
            borgerliga samarbetet. Fördelning av pension mellan makar kan
            inte vara lösningen på ojämställdheten och ojämlikheten i samhället.
            Den linje som Kristdemokraterna tillsammans med Sverigedemokraterna
            landar i, att frågan ska utredas, är inte det som löser problemet.
          </note>
          <note>
            Då handlar det om att säkerställa att vi har ett arbetsliv där
            män och kvinnor har en naturlig del. Det är inte, som i dag, att
            driva fram ett kvarhållande av vårdnadsbidraget – en bidragsform
            som är helt galen. Det handlar om att säkerställa att kvinnor
            orkar jobba fram till 65 och att det inte finns en löneskillnad
            på 3,2 miljoner. Men det är också att säkerställa för såväl män
            som kvinnor att den orättvisa pensionärsskatten avvecklas.
          </note>
          <note>
            Ni bidrar inte till det steget. Ni kan säga det utåt, men verkligheten
            här inne är att ni ett år till cementerar orättvisan i skatt mellan
            pensionärer och andra.
          </note>
          <note type="speaker">
            Anf. 66 ROLAND UTBULT (KD) replik:
          </note>
          <note>
            Fru talman! När det gäller barnfattigdomen delar jag uppfattningen
            att det är mycket sorgligt med alla de barn som far illa. Jag
            känner verkligen starkt för dem, om jag får uttrycka en personlig
            tanke.
          </note>
          <note>
            Jag kan ta ett exempel. Vad vi försökte göra var bland annat
            att införa en fritidspeng som gav barn i familjer med ekonomiska
            svårigheter möjlighet att delta i en hel del aktiviteter som de
            annars inte skulle kunna delta i. Det sa ni nej till.
          </note>
          <note>
            Vi känner nog lika starkt för det här, men vi hittar olika vägar.
            Barnfattigdomen är bedrövlig. Jag tror att det i grunden handlar
            om att människor, föräldrar, kommer i arbete så att det finns
            förutsättningar för barn att utvecklas i skolan. Det är ett stort
            perspektiv.
          </note>
          <note>
            När det gäller att dela på pensionen när man blir äldre håller
            jag med Lars-Arne Staxäng när han uttrycker att det viktiga är
            att man har jämställda löner under tiden som man arbetar. Där
            finns det väldigt mycket att göra.
          </note>
          <note>
            Vi återkommer till vårdnadsbidraget, så jag kanske inte ska ta
            upp det i den här debatten. Jag håller absolut inte med om att
            det är en dålig reform, utan jag kommer att argumentera för den
            så småningom.
          </note>
          <note type="speaker">
            Anf. 67 Socialförsäkringsminister ANNIKA STRANDHÄLL (S):
          </note>
          <note>
            Fru talman! Mycket klokt har redan sagts i denna fråga här i
            dag.
          </note>
          <note>
            Vi kan konstatera att vi i Sverige är väldigt stolta över vårt
            pensionssystem och att regeringen är stolt över pensionssystemet.
            Det är ekonomiskt självbärande. Det bygger på livsinkomstprincipen,
            och på så sätt garanteras systemet. Samtidigt bidrar systemet,
            som flera har sagt här i dag, till att upprätthålla en tydlig
            arbetslinje.
          </note>
          <note>
            Som flera har sagt är det väldigt bra. Det handlar om att vi
            då fokuserar på att få fler arbetade timmar i svensk ekonomi,
            vilket är ett av regeringens mål.
          </note>
          <note>
            Vi kan också konstatera att vi har stora utmaningar, som flera
            av de föregående talarna redan har varit inne på.
          </note>
          <note>
            Vi har i dag en arbetsmarknad med en stor ojämställdhet. Kvinnor
            tjänar i genomsnitt betydligt mindre än män. Man pratar om en
            skillnad på ungefär 3,6 miljoner kronor under ett liv. Detta leder
            enligt PRO:s beräkningar till en pension som i genomsnitt ligger
            ungefär 6 000 kronor lägre för en kvinna än för en man. Vi kan
            konstatera att det är särskilt äldre kvinnor som har det svårast.
          </note>
          <note>
            Vi vet att orsaken till den låga pensionen för nära 30 procent
            av de kvinnliga pensionärerna var att de inte orkade arbeta längre.
            Jag vill återkomma till just förutsättningarna på den svenska
            arbetsmarknaden i dag.
          </note>
          <note>
            Om vi i framtiden vill ha ett starkt pensionssystem som garanterar
            goda, bra och stabila pensioner måste vi ta itu med det som är
            roten. Vi måste ta itu med det ojämställda arbetslivet.
          </note>
          <note>
            Vi vet att det i stor utsträckning är när man bildar familj som
            ojämställdheten uppstår. Kvinnor tar ut en mycket större del av
            föräldraledigheten. Väldigt många arbetar, och tjänstemannakvinnor
            väljer att gå ned på deltid i samband med att de bildar familj.
            Vi vet också a tt kvinnors karriärer avstannar och att de så viktiga
            löneskillnaderna på arbetsmarknaden ökar, som flera föregående
            talare har nämnt.
          </note>
          <note>
            Det är verkligheten. Det är så det ser ut. Det är klart att vi
            som politiker har ett ansvar för att lägga fram förslag som gör
            att vi kan ta itu med det som är roten.
          </note>
          <note>
            De insatser som vi behöver göra för att åstadkomma ett mer långsiktigt
            och jämställt arbetsliv är samtidigt åtgärder som det kommer att
            ta lång tid innan vi ser genomslag för.
          </note>
          <note>
            Vi har en situation här och nu där äldre kvinnor varje månad
            upplever att de har det ekonomiskt väldigt tufft. Det som skaver
            extra mycket är att de kvinnor som i dåtidens samhälle tog ett
            särskilt ansvar för barnuppfostran och de som tog ett särskilt
            ansvar för sina äldre också var de som i stor utsträckning arbetade
            deltid.
          </note>
          <note>
            Det handlar om att vidta politiska åtgärder som har effekt på
            lång sikt men också att föreslå saker som har en effekt här och
            nu.
          </note>
          <note>
            Som flera har varit inne på handlar det om en höjning av bostadstillägget,
            som regeringen föreslog men som nu inte blir av.
          </note>
          <note>
            Det handlar också om att påbörja en avtrappning av den orättfärdiga
            pensionärsskatten, som innebär att man som pensionär betalar mer
            skatt än vad man gör som löntagare. Det är inte heller någonting
            som i nuläget ser ut att bli av.
          </note>
          <note>
            Det är tråkigt att vi nu inte kommer att kunna genomföra flera
            av de reformer som hade haft effekt, både på lång sikt och på
            kort sikt. Jag tror att det här är ett ansvar som vi politiker
            kommer att ställas till svars för.
          </note>
          <note>
            Vi står bakom det svenska pensionssystemet. Vi ser fram emot
            ett fortsatt arbete i Pensionsgruppen kring de här olika viktiga
            områdena som vi har varit överens om. Det handlar bland annat
            om hur man åstadkommer ett längre arbetsliv, som flera av er har
            varit inne på, men också om hur man skapar en arbetsmiljö på svensk
            arbetsmarknad som gör att kvinnor orkar arbeta till 65. Vi behöver
            börja i den änden: se till att kvinnor inte slits ut utan orkar
            hela vägen. När vi har åstadkommit det pratar vi gärna om hur
            vi dessutom kan åstadkomma förutsättningar för människor att arbeta
            längre.
          </note>
          <note type="speaker">
            Anf. 68 LARS-ARNE STAXÄNG (M) replik:
          </note>
          <note>
            Fru talman! Först ett tack till statsrådet för talet, och inte
            minst den viktiga biten om att det är framför allt arbete som
            gör att vi kommer att kunna ha bra pensioner i framtiden. Börjar
            vi slira på det är det bara, som någon sa, med tomma tunnor eller
            tomma lador – då kommer vi inte att kunna upprätthålla bra pensioner.
          </note>
          <note>
            Vi har ändå utmaningar, precis som statsrådet sa. Det är till
            exempel hur ni tänker när det gäller premiepensionen.
          </note>
          <note>
            Tänker ni som vissa pensionärsorganisationer – att man ska försöka
            skrota modellen och föra tillbaka den till inkomstpensioner? Det
            är första frågan.
          </note>
          <note>
            Andra frå gan är: Hur tänker ni göra med P ensionsåldersutredningen?
            Jag hör att ni säger att vi ska förbättra arbetsmiljön för vissa
            grupper. Jag håller med om det. Det är viktigt för att fler ska
            orka jobba till 65 och helst ännu längre. Men det är inget motsatsförhållande
            mellan det och att sätta igång åtgärder redan nu för att de som
            orkar ska bidra några år till av sitt yrkesliv och på det viset
            tillföra fler arbetade timmar.
          </note>
          <note>
            När det gäller de fattigaste pensionärerna håller jag med om
            att vi måste sätta in åtgärder och hjälpa dem på olika sätt. Men
            om vi tittar tillbaka på Alliansens tid och åtta år vid makten
            ser vi att det framför allt var garantipensionärerna och de som
            hade den lägsta pensionen som fick den största höjningen. De fick
            en hel inte månadslön utan månadspension till under den perioden.
            Till och med den gruppen fick en höjning av sin realpension –
            men också 340 kronors höjning av bostadstillägget. Det förslag
            från er som nu ligger på bordet är inte en höjning av själva bostadstillägget,
            utan det är en höjning av bidragsdelen från 93 till 95 procent.
          </note>
          <note type="speaker">
            Anf. 69 Socialförsäkringsminister ANNIKA STRANDHÄLL (S) replik:
          </note>
          <note>
            Fru talman! Tack, Lars-Arne Staxäng, för kloka frågor! Vi är
            helt överens om att det är fler arbetade timmar i svensk ekonomi
            som vi behöver åstadkomma. Vi behöver öka inte minst kvinnors
            arbetskraftsdeltagande.
          </note>
          <note>
            När det gäller premiepensionerna är vi på väg in i en utredning.
            Jag tror att det var Lars-Arne Staxäng som nämnde det tidigare.
            Vi ska precis tillsätta en utredare som ska titta på premiepensionssystemet
            med de utgångspunkter som vi har kommit överens om i pensionsgruppen.
            Vi står bakom den överenskommelsen och ser fram emot att den utredningen
            så snart som möjligt ska kunna komma igång och att vi ska kunna
            fortsätta att ha en konstruktiv dialog i premiepensionsfrågan.
            Jag hoppas att det är klara besked.
          </note>
          <note>
            När det gäller P ensionsåldersutredningen är det mycket riktigt
            så som du säger, Lars-Arne. Det är en central fråga för oss hur
            vi åstadkommer ett mer hållbart och längre arbetsliv. Samtidigt
            vet ju Lars-Arne Staxäng precis som jag att det är en fråga som
            inte är fullt så enkel som den verkar på papperet. Det handlar
            om hur trygghetssystemen möjligtvis ska följa med en höjd pensionsålder.
            Det handlar om att fortsätta samtalen som vi har inlett med arbetsmarknadens
            parter. Jag kan glädja Lars-Arne Staxäng med att de under hösten
            har uttryckt ett tydligt intresse för att fortsätta och intensifiera
            sådana diskussioner. Det ser jag fram emot.
          </note>
          <note>
            Samtidigt behöver vi vara väldigt överens om att satsa på arbetslivet
            här och nu för kvinnor som befinner sig i det, de kvinnor som
            nu bidrar till att sjukskrivningarna i Sverige ökar med utgångspunkt
            inte minst i psykiska diagnoser. Det handlar om hur arbetslivet
            organiseras i kvinnodominerade miljöer, och det handlar om de
            förutsättningar och villkor man har. Där behöver vi skaffa oss
            mer kunskap genom satsningar på och forskning om kvinnors arbetsmiljö,
            och vi behöver skapa förutsättningar för kvinnor att orka hela
            vägen.
          </note>
          <note type="speaker">
            Anf. 70 LARS-ARNE STAXÄNG (M) replik:
          </note>
          <note>
            Fru talman! Jag får först tacka för svaret. Det var konkret och
            bra när det gäller premiepensioner – och lugnande. Skälet till
            att jag ställde den frågan så konkret var att om vi tar bort premiepensionen
            drabbar det kommande generationer med ganska stor kraft. Tack
            för det!
          </note>
          <note>
            När det gäller P ensionsåldersutredningen tror jag att det är
            jätteviktigt att vi kommer med förslag rent konkret redan i närtid
            och inte inväntar till exempel en arbetsmiljöutredning, för då
            fördröjer vi alltihop. Vi behöver redan i närtid fler människor
            som arbetar förbi 65. Då bidrar de till samhället, till sin egen
            pension men också till den stora pott som även hjälper dem som
            inte orkar ända till 65. Det är inget motsatsförhållande; vi behöver
            både och.
          </note>
          <note>
            När det gäller bostadstillägget är det kanske inte alla som har
            läst detaljerna. Det är ett väldigt komplicerat förslag ni har
            lagt fram. Ni höjer från 93 till 95 procent av max 5 000. Sedan
            tar ni tillbaka från de pensionärer som har en förmögenhet och
            försämrar de reglerna så att de själva betalar 50 miljoner. Det
            kostar statskassan 150 miljoner, medan utgiftsposten blir 200
            miljoner. Det är farligt. De pensionärerna, som kanske har jobbat
            hela sitt liv, har sin lilla förmögenhet på 100 000 som ett kapital
            och en trygghet. De ska få lägre bostadstillägg igen. Pensionärerna
            ska betala sitt eget bostadstillägg. Den typen av olika konstruktioner
            är inte bra. Fattigpensionärerna behöver varenda krona de faktiskt
            ska erhålla. Det har alliansregeringen sett till under sina åtta
            år, och jag hoppas att vi kan fortsätta med det i framtiden.
          </note>
          <note type="speaker">
            Anf. 71 Socialförsäkringsminister ANNIKA STRANDHÄLL (S) replik:
          </note>
          <note>
            Fru talman! Tack, Lars-Arne Staxäng, för det inlägget! Det känns
            skönt för mig att konstatera att vi har ett gemensamt engagemang
            för den grupp av pensionärer som har det sämst ställt, för de
            har det riktigt tufft. Även där, som vi har sagt tidigare i debatten,
            har vi en tydlig jämställdhetsproblematik. Det är väldigt många
            kvinnor som befinner sig i den gruppen.
          </note>
          <note>
            Jag tar också tacksamt emot engagemanget för att fortsatt hitta
            åtgärder som vi kan rikta till de här grupperna för att se till
            att de får en bättre situa ­ tion. Det tror jag är helt avgörande.
          </note>
          <note>
            Ett sådant förslag som regeringen lade fram och som skulle ha
            förbättrat för de pensionärer som har det sämst ställt var att
            börja ta steg för att ta bort den skillnad i beskattning som vi
            har mellan löntagare på svensk arbetsmarknad och pensionärer.
            Det hade varit en betydande åtgärd för de pensionärer som har
            det sämst ställt.
          </note>
          <note type="speaker">
            Anf. 72 BARBRO WESTERHOLM (FP) replik:
          </note>
          <note>
            Fru talman! Jag vill knyta an till detta med ojämställdheten
            för kvinnor. De biter ju i gräset när det gäller pensionerna.
          </note>
          <note>
            I pensionsarbetsgruppen där jag satt försökte vi med barnår,
            men då måste man ju ha en begränsning för att inte skapa en inlåsningseffekt.
          </note>
          <note>
            Vi diskuterade garantipension mycket. Där har ni varit inne på
            en höjning, men det finns en risk med att höja den för mycket.
            Då har det inte lönat sig att arbeta. Det är alltså inte någon
            riktigt bra väg att gå.
          </note>
          <note>
            Det jag vill höra lite mer om är det här att kvinnor måste orka
            arbeta längre, speciellt inom vården och omsorgen. För regeringen
            nu diskussioner med SKL om hur man ka n styra om och ha karriärstegar,
            så att man i 45-årsåldern eller så som undersköterska i ett vård-
            och omsorgsboende kan växla över till sådant som man kan fortsätta
            att jobba me d fram tills man är 69 eller så? Det är ju arbetslivsinkomsten
            som är avgörande – och naturligtvis också tjänstepensionerna.
            Vi glömmer bort dem ibland i de här diskussionerna.
          </note>
          <note type="speaker">
            Anf. 73 Socialförsäkringsminister ANNIKA STRANDHÄLL (S) replik:
          </note>
          <note>
            Fru talman! Tack, Barbro Westerholm, för ett klokt inlägg i viktiga
            frågor! Det engagemanget delar jag verkligen.
          </note>
          <note>
            Den regering som nu sitter har tydligt uttalat att den är en
            feministisk regering, att jämställdhetsfrågorna ska genomsyra
            varje politikområde och att man ska ha det perspektivet med sig.
          </note>
          <note>
            Just frågan om kvinnors arbetsmiljö är en av de frågor som är
            högt prioriterade. Det var också därför vi föreslog en fortsättning
            på den satsning som den förra regeringen inledde på kvinnors arbetsmiljö
            kopplad till Arbetsmiljöverket. Verket har inlett den satsningen
            på ett alldeles utmärkt sätt med den granskning som man gjorde
            av 52 kommuner 2013. Man jämförde arbetsmiljön inom en kommun
            i en mansdominerad och en kvinnodominerad verksamhet och kunde
            tydligt se vad det är som skiljer och hur det påverkar förutsättningarna
            för kvinnor att arbeta längre.
          </note>
          <note>
            Jag vet att det också pågår diskussioner om hur man kan utveckla
            arbetslivet. Att kunna ställa om under arbetslivet är en nyckelfråga
            för att orka arbeta längre. Det behövs starkare incitament för
            att klara sådana omställningar.
          </note>
          <note>
            Där är arbetsmarknadens parter oerhört viktiga samtalspartner.
            I förhandlingarna om det huvudavtal som inte blev av kom de ganska
            långt när det handlar om till exempel en kompetensstiftelse för
            att understödja och underlätta omställningen under arbetslivet.
          </note>
          <note type="speaker">
            Anf. 74 BARBRO WESTERHOLM (FP) replik:
          </note>
          <note>
            Fru talman! Tyvärr är det väldigt många arbetsgivare som inte
            ser värdet av livserfarenhet hos sina medarbetare. Det är väldigt
            viktigt vilka signaler vi sänder här.
          </note>
          <note>
            Jag blev bedrövad av den signal som regeringen sände ut om att
            det skulle bli dyrare att anställa 65-plussare. Det var en direkt
            signal om att man inte skulle bemöda sig om att bevara årsrik
            arbetskraft i arbetslivet.
          </note>
          <note>
            Jag återkommer till detta med myterna. Det görs ju forskning,
            inte minst i våra grannländer, med fokus på livserfarenhetens
            betydelse, inte minst i beslutsfattande och liknande.
          </note>
          <note>
            Detta med jobben, pensionerna och de årsrikas ekonomi hänger
            ju ihop. Jag skulle gärna vilja höra hur regeringen har tänkt
            ta vara på alla de rapporter som nu flyter in hos Diskrimineringsombudsmannen
            om diskriminering i arbetslivet. Det är inte fall som föranleder
            domstolsprocesser, men det handlar om attityder, också inom vård,
            omsorg och andra områden. Dessa rapporter kommer i böcker från
            DO, men det som står i dem går inte ut till arbetsgivare.
          </note>
          <note type="speaker">
            Anf. 75 Socialförsäkringsminister ANNIKA STRANDHÄLL (S) replik:
          </note>
          <note>
            Fru talman! Tack, Barbro Westerholm, för att du fortsätter att
            lyfta fram väldigt intressanta frågor. Det är my cket riktigt
            som du säger, och P ensionsåldersutredningen pekade också tydligt
            på åldersdiskriminering ­ en på arbetsmarknaden i Sverige och
            de konsekvenser den får för möjligheten att arbeta längre och
            att också få ett bra avslut på sitt arbetsliv, där man känner
            att ens kunskap och kompetens tas till vara.
          </note>
          <note>
            Vi vet till exempel att ganska många år innan man går i pension
            tenderar löneutvecklingen att avstanna för äldre arbetskraft på
            svensk arbetsmarknad – detta säger jag apropå hur arbetsgivare
            många gånger värderar dem som är äldre. Detta är verkligen sådant
            som jag tror att vi måste ta itu med och också belysa tydligt.
            Det är helt orimligt – vi befinner oss i ett Sverige där varje
            hand kommer att behövas på arbetsmarknaden. Bara välfärdssektorn
            kommer fram till 2020 att behöva anställa 420 000 nya arbetstagare.
            Då säger det sig självt att man också måste orka ta vara på den
            arbetskraft man har och på den kompetens som finns. Kanske måste
            man som arbetsgivare också våga tänka kreativt på hur man kan
            hitta lösningar som kan bidra dels till att äldre arbetskraft
            med sin kompetens kan bidra till att slussa in nya i verksamheten,
            dels till att de kanske kan få andra och mer spännande arbetsuppgifter
            i slutet av livet och verk ligen låta sin kompetens blomm a ut.
          </note>
          <note>
            Detta tror jag är något vi måste tala mycket mer om i Sverige
            och sätta mer fokus på, för det är verkligen så att äldre diskrimineras.
          </note>
          <note>
            När det gäller frågan om att det blir dyrare att anställa personer
            över 65 handlar det egentligen om en grundsyn på att arbetsinkomster
            ska be ­ skattas på samma sätt och att man ska betala skatt på
            den lön som man tjänar. Principen är ungefär densamma som när
            det gäller att pensionärer inte ska behöva betala mer skatt än
            de som är i arbetslivet och är löntagare.
          </note>
          <note type="speaker">
            Anf. 76 SOLVEIG ZANDER (C) replik:
          </note>
          <note>
            Fru talman! Jag uppskattar verkligen ministerns tydlighet om
            att tillväxt, arbetstillfällen och fler i arbete är väldigt viktigt,
            liksom att vi arbetar längre upp i åldrarna och att fler kvinnor
            ska komma ut på arbetsmarknaden. Det är oerhört viktigt att ministern
            är tydlig på det sättet.
          </note>
          <note>
            Då måste jag ställa frågan: Håller ministern med om att det är
            bra med friår, som Miljöpartiet vill ha? Tycker ministern att
            det stämmer överens med tillväxt när man håller fast vid att det
            är bra för att få in personer på arbetsmarknaden? Jag är naturligtvis
            tveksam, men jag undrar vad ministern tycker om detta.
          </note>
          <note>
            Sedan vet vi att när det gäller beskattning av pensionärer handlar
            orättvisan om att man betalar lägre skatt när man arbetar. Förr
            gjorde man avdrag för resor för inkomstens förvärvande när man
            arbetade. Det är inte möjligt i dag. Man kan säga att jobbskatteavdraget
            har varit ett sätt att kompensera det.
          </note>
          <note>
            När vi nu har möjliggjort för pensionärer att få en högre pension
            genom att vi har bidragit med drygt 16 miljarder äts detta upp
            av att kommunerna höjer skatten. Då undrar jag: Är ministern beredd
            att medverka till att förbjuda att kommunerna höjer avgiftern
            a när regering och riksdag försöker möjliggöra för människor att
            få mer pengar i plånboken?
          </note>
          <note type="speaker">
            Anf. 77 Socialförsäkringsminister ANNIKA STRANDHÄLL (S) replik:
          </note>
          <note>
            Fru talman! Jag ska börja med detta med friår. Miljöpartiet har
            sin egen politik som parti, liksom politiken kan skilja mellan
            partierna i Alliansen när det gäller vad man menar är mer eller
            mindre verkningsfulla åtgärder för att åstadkomma ett gott arbetsliv.
          </note>
          <note>
            Jag tror att det är viktigt att man deltar. Allt vi har talat
            om här i dag pekar i den riktningen. Det handlar om det sätt på
            vilket socialförsäkringarna är konstruerade och hur vårt pensionssystem
            är konstruerat. Det är väldigt viktigt att man deltar i arbetslivet
            så mycket man kan och i så stor utsträckning som möjligt.
          </note>
          <note>
            Å andra sidan skulle jag kunna säga att jag inte är helt förtjust
            i friår, men jag är inte heller så förtjust i vårdnadsbidrag.
            Det är ju en åtgärd som leder till att man inte deltar i arbetslivet
            fullt ut på det sätt man skulle kunna. 92 procent av dem som ansöker
            om vårdnadsbidrag är kvinnor. Dessutom finns det en profil på
            vårdnadsbidraget som innebär att det är fler med annan etnisk
            bakgrund som ansöker om det. Vi vet att inte minst invandrade
            kvinnor är bland dem som har det svårast att komma in på den svenska
            arbetsmarknaden.
          </note>
          <note>
            Där är min grundläggande inställning att man ska delta i arbetslivet
            så mycket som möjligt, och jag tycker att vi som politiker ska
            bidra till det.
          </note>
          <note>
            När det handlar om huruvida vi skulle förbjuda kommunerna att
            höja skatten är mitt klara besked att vi har stor respekt för
            det kommunala självstyret i det här fallet. Med utgångspunkt från
            den situation man har lokalt måste man fatta de beslut som man
            anser nödvändiga i kommunen.
          </note>
          <note type="speaker">
            Anf. 78 SOLVEIG ZANDER (C) replik:
          </note>
          <note>
            Fru talman! Jag uppskattar att ministern är tydlig med att friår
            inte är något som ni anammar och tycker är bra utan att det är
            viktigt att man arbetar.
          </note>
          <note>
            När det gäller vårdnadsbidraget har vi i Alliansen föreslagit
            att man ska kompensera det genom att man ska dela pensionsrätten
            mellan makarna. Det är ett sätt att möjliggöra för kvinnor, som
            eventuellt utnyttjar vårdnadsbidraget, att få högre pension. Jag
            har dock inte hört att ni skulle ha något förslag för att motverka
            friåret, men det är en annan fråga.
          </note>
          <note>
            Vi har en pensionsgrupp som jag tycker är oerhört viktig. Vi
            har under 20 år gjort stora framsteg på pensionsområdet. Det är
            viktigt att vi får fortsätta utveckla pensionerna. De fyra utredningar
            som vi nu har på bordet är mycket viktiga för våra pensionärer.
            Det handlar inte minst om detta med balanseringen. Balanseringen
            drabbar naturligtvis dem med de lägsta inkomsterna allra mest
            om den går ned. Det är viktigt. De andra tre, om ålder, premiepension
            och AP-fonder, är också jätteviktiga. Självklart är det så. Därför
            måste jag fråga: Varför har ministern inte medverkat till att
            vi har träffats i Pensionsgruppen för att gå vidare med de förslag
            och de diskussioner som vi har?
          </note>
          <note>
            Jag hörde att ministern sade att det nu skulle tillsättas en
            utredare. Jag har i alla fall inte i Pensionsgruppen varit med
            och diskuterat det. Naturligtvis bygger överenskommelsen på att
            vi samverkar. Varför har inte ministern kallat Pensionsgruppen?
          </note>
          <note type="speaker">
            Anf. 79 Socialförsäkringsminister ANNIKA STRANDHÄLL (S) replik:
          </note>
          <note>
            Fru talman! Jag tackar Solveig Zander för att hon ställer den
            frågan så tydligt att jag får en chans att svara på den.
          </note>
          <note>
            Först och främst tycker jag att det är väldigt glädjande att
            konstatera att vi delar åsikten att de frågor som nu ligger på
            Pensionsgruppens bord är avgörande för Sveriges pensionärer. Jag
            delar även uppfattningen om just balanseringen. Den pockar på.
            Där behöver vi ta nästa steg.
          </note>
          <note>
            Min bild är naturligtvis att jag kallade till ett möte med Pensionsgruppen
            där vi hade berett alla de här frågorna för att just få till stånd
            en diskussion om att ta de här frågorna vidare på ett bra sätt.
            Det mötet avbröts på ett, enligt mitt tycke, ganska olyckligt
            sätt. Jag hade uttryckt vid flera tillfällen under hösten att
            vi från min och regeringens sida såg fram emot att fortsätta samarbetet
            i Pensionsgru ppen med full styrka och full kraft och med en full
            uppslutning bakom pensionsöverenskommelsen och de frågor som vi
            har på Pensionsgruppens bord.
          </note>
          <note>
            Jag tar tacksamt emot den hand som jag uppfattar att Solveig
            Zander nu sträcker ut i fråga om att fortsätta dialogen om hur
            vi ganska snabbt kan få till stånd ett möte i Pensionsgruppen.
          </note>
          <note type="speaker">
            Anf. 80 TERESA CARVALHO (S):
          </note>
          <note>
            Fru talman! Jag vill börja med att yrka bifall till reservationerna
            1 och 3.
          </note>
          <note>
            Sveriges största utmaning är den vi ser på arbetsmarknaden. Arbetslösheten
            är inte bara ett problem för den som själv drabbas. Den är ett
            hinder för vår gemensamma tillväxt och välfärd. Den är också ett
            hinder för framtiden. Det handlar inte bara om den situation som
            vi i dag befinner oss i. Samhällsekonomin påverkas men också den
            enskildes inkomster. Inkomsten påverkas naturligtvis för dagen,
            men frånvaro från arbetsmarknaden bidrar dessutom till minskade
            inkomster, minskade pensioner och en mindre dräglig tillvaro på
            äldre dagar.
          </note>
          <note>
            I dag har vi en arbetslöshet på närmare 8 procent. Långtidsarbetslösheten
            har efter finanskrisen och under den borgerliga regeringens tid
            vid makten bitit sig fast på en alldeles för hög nivå. Lika alarmerande
            är ungdomsarbetslösheten.
          </note>
          <note>
            Att det är svårt för unga att komma i arbete innebär naturligtvis
            konsekvenser för deras pensioner. När etableringsåldern på arbetsmarknaden
            dessutom har förskjutits och anställningsvillkoren för unga har
            blivit alltmer otrygga blir det alltmer angeläget att föra med
            sig ett framtidsperspektiv in i pensionsdebatten. Det är viktigt
            att diskussionen engagerar dagens unga generation och involverar
            dem som i dag är i arbetsför ålder.
          </note>
          <note>
            Fru talman! Regeringen lade fram en budgetproposition som riktade
            in sig på de fundamentala utmaningarna. Den innehöll satsningar
            på att fylla kompetensglappet, som i dag hämmar arbetsmarknaden,
            snabba och aktiva insatser för att unga lättare ska komma i arbete,
            investeringar i kommunikationer, infrastruktur och en aktiv näringspolitik
            som skapar fler arbetstillfällen. Ju fler som arbetar, desto mer
            pengar får vi in i pensionssystemet.
          </note>
          <note>
            Men som bekant var det ett budgetförslag som röstades ned av
            riksdagen. Moderaterna, Folkpartiet, Centerpartiet, Kristdemokraterna
            och Sverigedemokraterna röstade exempelvis emot många nya utbildningsplatser
            inom vuxenutbildning, yrkeshögskola och universitet, det som hade
            varit nödvändigt för att matcha näringslivets efterfrågan på rätt
            kompetens och för att rusta fler för kraven på dagens arbetsmarknad.
            I stället får nu den gamla passiva politiken ticka på.
          </note>
          <note>
            Förslaget innehöll också sänkt pensionärsskatt och höjt bostadstillägg
            för pensionärer. Det röstade vi socialdemokrater för här i kammaren,
            för det hade haft direkt och positiv inverkan på många pensionärers
            inkomster. Det hade också inneburit en starkare grundtrygghet
            inför framtiden och hade kanske också dämpat pensionsångesten
            något för morgondagens pensionärer.
          </note>
          <note>
            Men i och med resultatet av förra veckans budgetomröstning blir
            det tyvärr inte verklighet. Nu blir de här satsningarna inte av,
            i alla fall inte den här gången.
          </note>
          <note type="speaker">
            Anf. 81 LARS-ARNE STAXÄNG (M) replik:
          </note>
          <note>
            Fru talman! Tack, Teresa, för ditt anförande! Du tar upp den
            viktiga frågan om arbetslösheten. Ja, helt rätt, det har en direkt
            koppling till pen ­ sionerna. Vi har kanske lite olika syn, och
            det har vi haft ända sedan före förra valet och kommer kanske
            att ha fram till mars. Men det är faktiskt så att sysselsättningen
            har ökat. Det är hela 350 000 nya arbetstillfällen sedan 2006.
          </note>
          <note>
            Vi kan däremot gå tillbaka till 1990-talet. Då förlorade vi en
            halv miljon arbetstillfällen. Detta påverkade pensionerna då.
            De gick ned kraftigt. Men under de här åtta åren har vi faktiskt
            kunnat hålla pensionerna realt, vilket gläder mig.
          </note>
          <note>
            Nu kommer man in på ungdomsarbetslösheten. Den har varit hög
            om man räknar med alla dem som finns i studiesystemen och så vidare,
            men den var hög också 2006. Då frågar jag Teresa: Hur kommer ungdomsarbetslösheten
            att sjunka när ni helt plötsligt höjer arbetsgivaravgiften för
            unga med mellan 16 och 17 miljarder kronor sammanlagt? Hur kan
            en arbetsgivare som får en kraftigt höjd arbetsgivaravgift vara
            mer benägen att anställa unga? Det får jag inte ihop. Vad ni gör
            är att ni för in ungdomar i olika typer av traineetjänster och
            konstlade jobb i stället för riktiga jobb. Får de riktiga jobb
            får de också pensionspoäng och kan få bättre pensioner i framtiden.
          </note>
          <note type="speaker">
            Anf. 82 TERESA CARVALHO (S) replik:
          </note>
          <note>
            Fru talman! Det är glädjande att vi är överens om att arbetslösheten
            är ett problem och att det inte bara är ett problem för dagen
            utan också är ett problem på sikt.
          </note>
          <note>
            Jag får höra här från Moderaterna att det har skapats en massa
            nya jobb under de senaste åren. Det vore väl katastrofalt om inte
            fler människor hade kommit i jobb när arbetskraften, befolkningen,
            i vårt land har ökat. Du kommer inte undan att arbetslösheten
            ökade under den tid som Moderaterna ledde regeringen, under de
            senaste åtta åren. Arbetslösheten var högre när den moderatledda
            regeringen avgick än när den tillträdde.
          </note>
          <note>
            Vad gäller ungdomsarbetslösheten är jag långt ifrån nöjd med
            hur situationen ser ut. Jag hoppas att vi kan vara överens om
            det. Vi har en väldigt lång bit kvar tills ungdomsarbetslösheten
            har pressats tillbaka till en acceptabel nivå.
          </note>
          <note>
            Den budget som ni röstade emot, regeringens budget, innehöll
            satsningar på utbildningskontrakt, på traineejobb och på aktiva
            och snabba insatser för att fler unga ska komma i jobb. Det röstade
            ni emot, men ni står fortfarande upp för fas 3 och andra ” pysselsättningar
            ” som uppenbarligen inte hade effekt på arbetslösheten.
          </note>
          <note>
            Ja, här finns det en skillnad i vår politik. Den tycker jag att
            vi ska fortsätta att debattera, för jag tror att vi har en lång
            bit kvar innan vi kan nå varandra på det området. Men med det
            sagt vill jag avsluta med att säga att det är glädjande att vi
            i alla fall båda två kan ställa upp på att vi måste få ned arbetslösheten
            för att också säkra morgondagens pensioner.
          </note>
          <note type="speaker">
            Anf. 83 LARS-ARNE STAXÄNG (M) replik:
          </note>
          <note>
            Fru talman! Jag skulle vilja hänvisa Teresa Carvalho till EU-landet
            Frankrike, som under två års tid har fört den socialdemokratiska
            politik som ni har gått till val på, nämligen med kraftigt höjda
            avgifter och skatter.
          </note>
          <note>
            Där har arbetslösheten ökat så att den nu är över 12 procent.
            Den franske presidenten Hollande har ett nytt bottenrekord: Mindre
            än 14 procent gillar politiken i Frankrike. Ta varning av hur
            en felaktig politik kan påverka detta!
          </note>
          <note>
            Det finns också en annan sak. Finansdepartementet under alliansregeringen
            räknade på era förslag och kom fram till att det skulle försvinna
            80 000 jobb med precis de åtgärder som ni har föreslagit. Skulle
            det bli sant, eftersom vi står här och pratar om pensioner, skulle
            svenska pensionärer förlora någonstans mellan 250 och 300 kronor
            i månaden. Det är mer än de flesta kommer att få i skattesänkning
            i ert förslag.
          </note>
          <note type="speaker">
            Anf. 84 TERESA CARVALHO (S) replik:
          </note>
          <note>
            Fru talman! Jag tycker att det är intressant att när jag vill
            debattera ungdomsarbetslösheten här i Sverige vill Lars-Arne Staxäng
            hellre debattera Frankrike.
          </note>
          <note>
            Låt oss återgå till den situation vi har här i Sverige i dag.
            Låt mig också bemöta påståendet om arbetsgivaravgifterna för unga.
            Vi har helt olika syn där, och min utgångspunkt när det gäller
            att vi inte ska ha kvar de sänkta arbetsgivaravgifterna är helt
            enkelt att vi inte kan se att det har fått någon effekt på arbetslösheten.
            Under den tid som de sänkta arbetsgivaravgifterna har funnits
            har arbetslösheten i Sverige ökat.
          </note>
          <note>
            Vi har väldigt olika syn på frågan om arbetslöshet. Jag vill
            också poängtera det senaste påståendet från ledamoten Staxäng
            om att jobb skulle försvinna med regeringens politik som framfördes
            i budgeten.
          </note>
          <note>
            Kakan är betydligt större än de russin som Lars-Arne Staxäng
            plockade ut. Den som inte nöjer sig med att läsa enstaka meningar
            utan som faktiskt ser till helheten kan också se bedömningen –
            helt klart, svart på vitt – att det skulle ge en högre sysselsättning
            och en lägre arbetslöshet.
          </note>
          <note>
            Det är en politik som jag står fast vid och som jag har valt
            att rösta för här i kammaren – ett alternativ som Lars-Arne Staxäng
            har röstat emot.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 9.)
          </note>
          <note>
            § 6 Ekonomisk trygghet för familjer och barn
          </note>
          <note>
            Socialförsäkringsutskottets betänkande 2014/15:SfU3
          </note>
          <note>
            Utgiftsområde 12 Ekonomisk trygghet för familjer och barn (prop.
            2014/15:1 delvis)
          </note>
          <note>
            föredrogs.
          </note>
          <note type="speaker">
            Anf. 85 TERESA CARVALHO (S):
          </note>
          <note>
            Fru talman! Jag vill börja med att yrka bifall till reservationerna
            1 och 15.
          </note>
          <note>
            Barnfamiljer lever många gånger i ett ständigt pusslande, inte
            minst för att få ekonomin att gå ihop. Över tid kan vi se trender
            som har påverkat barnfamiljernas ekonomiska situation. Exempelvis
            har etableringsåldern på arbetsmarknaden förskjutits och anställningsvillkoren
            för unga blivit alltmer otrygga. Detta gör att det har blivit
            alltmer angeläget att förstärka den ekonomiska familjepolitiken,
            som berör nästan 1,3 miljoner barnfamiljshushåll i Sverige.
          </note>
          <note>
            Våra trygghetssystem och socialförsäkringar finns och har formats
            med syftet att åstadkomma en solidarisk fördelning, en utjämning
            av risker och kostnader mellan generationer, mellan dem som arbetar
            och dem som dessvärre för tillfället inte har ett jobb att gå
            till, mellan oss som är friska och dem som tyvärr har haft oturen
            att drabbas av sjukdom, mellan kvinnor och män och mellan hushåll
            som har och inte har barn.
          </note>
          <note>
            Fördelningspolitiken är en central och träffsäker del av vår
            generella välfärdsmodell, och för barnfamiljernas inkomster spelar
            den en oerhört stor roll.
          </note>
          <note>
            Fru talman! Vi socialdemokrater röstade i förra veckan för en
            budgetproposition som skulle ha inneburit mer resurser och ökad
            trygghet för familjer och barn, dels genom att underhållsstödet,
            som legat still sedan 2006, skulle öka med 300 kronor per månad
            och barn, dels genom en höjning av grundnivån i föräldrapenningen
            till 250 kronor per dag. Inte minst skulle detta gynna studenter
            och unga som ännu inte hunnit få en trygg etablering på arbetsmarknaden.
          </note>
          <note>
            Dessvärre var det fler som röstade emot dessa förslag.
          </note>
          <note>
            Regeringens budgetförslag hade också en tydlig jämställdhetsprofil.
            En viktig jämställdhetsreform som regeringen där aviserade var
            en tredje reserverad månad för vardera föräldern i föräldraförsäkringen.
            Att öka det jämställda uttaget av föräldrapenningen handlar till
            stor del, men inte enbart, om kvinnors deltagande, lön och villkor
            på arbetsmarknaden och de konsekvenser det såklart får för pensionerna.
          </note>
          <note>
            Men det handlar också om pappors rätt. Det handlar om att bryta
            strukturer som i dag säger att det inte är lika självklart för
            pappor att vårda sina barn som för mammor. Ytterst handlar det
            naturligtvis om barnens bästa, om barnens rätt till sina föräldrar
            och att skapa jämställda förutsättningar för vår yngsta generation.
          </note>
          <note>
            Vi vet att män i regel tjänar mer än kvinnor men också att det
            skeva uttaget av föräldrapenningen faktiskt inte enbart beror
            på löneskillnaderna. I familjer där kvinnor har högre inkomst
            är det ändå de som är föräldralediga i störst utsträckning.
          </note>
          <note>
            Bevisligen har den första och andra reserverade månaden i föräldraförsäkringen
            påverkat uttagen i rätt riktning, men det är inte tillräckligt.
            Därför är det både rimligt och angeläget att öronmärka även en
            tredje månad.
          </note>
          <note>
            En annan viktig jämställdhetsreform som meddelades i budgetpropositionen
            är avskaffandet av vårdnadsbidraget. Vårdnadsbidraget har en direkt
            och negativ inverkan på jämställdheten. Det cementerar stereotypa
            könsroller och en skev maktfördelning mellan kvinnor och män.
            Samtidigt går barnen miste om förskolans pedagogiska verksamhet
            och möjligheten att utvecklas tillsammans med andra barn som den
            ger.
          </note>
          <note>
            Att bevarandet av vårdnadsbidraget samlar en majoritet i riksdagen
            förvånar, förbryllar och förargar mig. Att Folkpartiet, ett liberalt
            parti som ofta stått upp för jämställdheten, väljer att vandra
            vårdnadsbidragets väg är särskilt beklagligt. Att även Moderaterna,
            som så ofta framhåller den så kallade arbetslinjen, slåss för
            att behålla ett bidrag vars syfte är att uppmuntra människor att
            inte arbeta är uppseendeväckande.
          </note>
          <note>
            Jag hoppas ändå att vi inom en snar framtid kan hitta samsyn
            kring att ersätta vårdnadsbidraget med en politik som i stället
            främjar jämställdhet och fler i arbete.
          </note>
          <note>
            Avslutningsvis, fru talman, innehöll regeringens budgetförslag
            förstärkningar som skulle ha haft positivt kännbara konsekvenser
            för väldigt många barnfamiljer och för jämställdheten. Tyvärr
            blir detta inte verklighet, eftersom en majoritet bestående av
            de fyra borgerliga partierna och Sverigedemokraterna valde att
            rösta emot höjt underhållsstöd, emot en höjd grundnivå i föräldrapenningen
            och för att behålla vårdnadsbidraget.
          </note>
          <note>
            Jag undrar: Vad är ert svar till alla berörda barnfamiljer? Varför
            nekar ni dem dessa förbättringar?
          </note>
          <note>
            (Applåder)
          </note>
          <note type="speaker">
            Anf. 86 LINUS BYLUND (SD):
          </note>
          <note>
            Fru talman! Familjen är hjärtats fosterland. Det finns rimligen
            ingenting som är så viktigt som en trygg familj. Det är viktigt
            för den enskilde och viktigt för samhället. En trygg familj, alldeles
            oavsett vilken sorts familj det är, är det fundament uppå vilket
            samhället vilar.
          </note>
          <note>
            Politiken kan inte garantera trygga familjer. Det ligger i familjens
            natur att denna ska vara autonom och fri från politisk klåfingrighet
            i så hög utsträckning som det är möjligt. De ingående vuxna i
            familjen har ett eget ansvar att skapa trygghet.
          </note>
          <note>
            Men det finns delar i denna viktiga trygghet som politikerna
            har möjlighet att påverka och i bästa fall bidra positivt till.
            Det handlar om ekonomi, valfrihet och stöd. När det gäller familjernas
            ekonomi har Sverigedemokraterna en rad förslag som jag skulle
            vilja redogöra för. Den kanske enskilt viktigaste faktorn för
            en hållbar privatekonomi är föräldrapenningen. I vårt budgetförslag
            satsar vi 442 miljoner mer än de rödgröna och 601 miljoner mer
            än Alliansen från 2015 och framåt. Vi vill även kraftigt höja
            underhållsstödet och höja nivån på bostadsbidraget för barnfamiljer
            med 5 procent. Vidare är det alltför många gravida som i dag nekas
            graviditetspenning med följden att de tvingas fortsätta att arbeta
            heltid med ibland tunga arbetsuppgifter. Vi föreslår därför en
            översyn av behovsprövningen, och vi vill dessutom tillskjuta resurser
            för en omedelbar förstärkning av Försäkringskassans budget för
            detta ändamål.
          </note>
          <note>
            Fru talman! Vad gäller familjernas valfrihet är det viktigt att
            familjerna ges det utrymme som behövs för att själva forma en
            harmonisk tillvaro. Varje familj är unik, och ingen politiker
            i världen kan bättre veta vad familjen behöver än familjen själv.
            Därför vill vi göra dagens kvoterade föräldradagar fria, och därför
            vill vi ta bort den indirekt styrande jämställdhetsbonusen, som
            i praktiken är att ta från de familjer som har mage att inte ordna
            sina liv efter politikernas önskemål och ge till dem som vill
            och kan göra det. Jag ser kvotering och styrmedel för kvotering
            som klåfingriga ingrepp riktade mot den i mina ögon självklart
            fria, självständiga och trygga familjen.
          </note>
          <note>
            Vi vill även utöka antalet dubbeldagar i föräldraförsäkringen
            samt återinrätta de allmänna kontaktdagarna och införa vårt eget
            förslag om förskoledagar.
          </note>
          <note>
            En annan viktig frihet är vårdnadsbidraget. Medan de rödgröna
            kallar det för kvinnofälla kallar vi det för valfrihet. Om en
            förälder, pappa eller mamma, vill vara hemma lite längre med sina
            barn ska man också få möjlighet att vara det. Därför föreslår
            vi en höjning av dagens nivå om 3 000 kronor till 6 000 kronor.
          </note>
          <note>
            Förutom satsningar för en hållbar privatekonomi och valfrihet
            för familjerna anser i alla fall jag att det också är samhällets
            ansvar att underlätta i de svåraste stunderna och erbjuda stöd
            till familjerna när så behövs. I vårt budgetförslag satsar vi
            betydande resurser, 100 miljoner kronor per år, för att förbättra
            möjligheterna till familjerådgivning. Men vad jag vill ta tillfället
            i akt att tala lite extra varmt för nu är vårt förslag om inrättandet
            av en sorgpeng.
          </note>
          <note>
            Varje år avlider ungefär 900 barn i Sverige, varav cirka hälften
            i samband med födseln. I de fall detta händer kan modern ta ut
            30 dagar av föräldraförsäkringen. Om ett barn däremot avlider
            senare i livet kan föräldrarna ta ut tio dagar vardera. Dessa
            dagar kan också kombineras på ett sådant sätt att modern kan ta
            ut 30 dagar och fadern kan ta ut tio dagar föräldrapenning om
            barnet dör vid födseln. Om dödsfallet leder till att föräldrarna
            får nedsatt arbetsförmåga finns naturligtvis möjlighet till sjukpenning.
            Men Sverigedemokraterna anser inte att föräldrar vid ett barns
            bortgång, mitt i den värsta av alla tänkbara sorger, ska behöva
            gå igenom en process med Försäkringskassan för att kunna stanna
            hemma som sjukskriven. Därför vill vi inrätta vad vi kallar sorgpeng
            – en extra sorgemånad där föräldrarna inte behöver tänka på något
            annat än att bearbeta det som har hänt.
          </note>
          <note>
            Fru talman! Det gör mig besviken att vår motion i detta behjärtansvärda
            ämne, trots en mycket liten kostnad, inte erhöll större stöd från
            övriga partier. Detta visar tydligt att man röstar ned våra förslag
            av princip snarare än på grund av det politiska sakinnehållet.
            Det är synd.
          </note>
          <note>
            Jag vet att detta kommer att ändras framöver, men jag vet inte
            när. Det vet bara ni.
          </note>
          <note>
            Jag står bakom samtliga reservationer från Sverigedemokraterna,
            men för tids vinnande yrkar jag bifall bara till reservation 5.
          </note>
          <note type="speaker">
            Anf. 87 TERESA CARVALHO (S) replik:
          </note>
          <note>
            Fru talman! Det är en helt orimlig argumentation som Sverigedemokraterna
            försöker ge sig på. Det blir som att försöka smita ut bakvägen
            från den lekstuga man först har skapat.
          </note>
          <note>
            Ursprungligen fanns tre alternativ till ramar för statens budget,
            inklusive för familjepolitiken. Sverigedemokraterna hade först
            det högsta förslaget finansierat med en människosyn som är väsensskild
            från min och socialdemokratins och som dessutom är helt orealistisk
            om man ska upprätthålla en rättssäker asylprocess och mänskliga
            rättigheter. Men när det väl gällde valde Sverigedemokraterna
            att rösta för det budgetalternativ som tvärtom hade lägst stöd
            till Sveriges barnfamiljer. Ni såg till att höjd grundnivå i föräldrapenningen
            och höjt underhållsstöd inte blev verklighet. Då visade Sverigedemokraterna
            att barnfamiljerna och deras inkomster vägde oerhört lätt. Det
            vägde betydligt tyngre att sätta krokben för den regering som
            inte vill dansa efter Sverigedemokraternas pipa.
          </note>
          <note>
            Nu har Sverigedemokraterna mage att stå här i riksdagens kammare
            och argumentera mot det förslag som de själva röstade igenom.
            Nu ger Sverigedemokraterna sken av att den politik de gjorde till
            verklighet är något de egentligen tar avstånd från. Det är ansvarslöst.
          </note>
          <note>
            Det var ni, Linus Bylund, som såg till att den ekonomiska situationen
            för Sveriges barnfamiljer inte blir bättre från årsskiftet, vilket
            annars hade blivit verklighet. Det var så ni valde att agera när
            ni hade möjlighet att välja, när ert eget budgetförslag hade fallit.
            Vad är ert svar till Sveriges barnfamiljer , som nu inte får en
            tryggare inkomst?
          </note>
          <note type="speaker">
            Anf. 88 LINUS BYLUND (SD) replik:
          </note>
          <note>
            Fru talman! Skapat lekstuga, hör vi här! Enligt mitt sätt att
            se tycker jag att man sätter sig på sina höga hästar när man som
            företrädare för ett regeringsparti pratar om lekstuga. Det är
            regeringens och statsministerns ansvar att skapa en majoritet
            för sin politik.
          </note>
          <note>
            Sverigedemokraterna gick ut tydligt och vädjade om samtal – långt
            innan budgeten fälldes – adresserat till Stefan Löfven om en rad
            områden där vi skulle kunna finna en samsyn. Vad jag vet hörde
            inte Stefan Löfven eller någon annan socialdemokrat av sig över
            huvud taget.
          </note>
          <note>
            Fortsätter man att ignorera Sveriges just nu tredje största parti
            – sannolikt ännu större framöver – kan man inte räkna med att
            få stöd för sin politik. Det är inte att kräva att någon dansar
            efter ens pipa att kräva att man samtalar.
          </note>
          <note>
            Jag kommer vidare att föra vår politik i denna talarstol och
            i detta utskott oavsett vilken budget som gäller för stunden.
            Sverigedemokraterna röstade på sin egen budget, och Sverigedemokraterna
            kommer att förorda sin egen politik.
          </note>
          <note type="speaker">
            Anf. 89 TERESA CARVALHO (S) replik:
          </note>
          <note>
            Fru talman! Politik är på riktigt. Det är allvar. Det vi gör
            i Sveriges riksdag påverkar människor. Den politik man för i Sveriges
            riksdag måste man också vara beredd att ta ansvar för när den
            väl går igenom. Då kan man inte gömma sig bakom att man råkade
            rösta på något annat ”för stunden”, som Linus Bylund uttryckte
            det.
          </note>
          <note>
            Socialdemokraterna kommer aldrig att samarbeta med Sverigedemokraterna
            eller något annat parti som har sina rötter i vitmaktrörelsen.
            Det finns mycket vi kan ogilla hos andra partier, men vi respekterar
            etablerade partier i övrigt i Sveriges riksdag eftersom vi känner
            oss trygga i att vi och de har en gemensam grundsyn på människor
            och demokrati.
          </note>
          <note>
            Det fanns tre alternativ till statens budget, Linus Bylund. Sverigedemokraterna
            valde när det väl gällde att rösta på det förslag som innehöll
            lägst stöd till Sveriges barnfamiljer. Ni valde att se till att
            det inte blev något höjt underhållsstöd eller höjd grundnivå i
            föräldrapenningen. Det var så ni valde att agera. Nu får ni ta
            ansvar för ert agerande och stå upp för den politik som ni har
            gjort verklighet av. Allt annat är ansvarslöst.
          </note>
          <note>
            Ni är fortfarande skyldiga Sveriges barnfamiljer svaret på frågan:
            Varför var det så viktigt när ert eget budgetalternativ hade fallit
            att se till att Sveriges barnfamiljer inte fick en bättre inkomst
            från årsskiftet?
          </note>
          <note type="speaker">
            Anf. 90 LINUS BYLUND (SD) replik:
          </note>
          <note>
            Fru talman! Jag tänkte faktiskt svara på frågan och bemöta den.
            Vi tycker givetvis inte att det är viktigt att försämra för barnfamiljer,
            och det tror jag att alla förstår.
          </note>
          <note>
            Vi valde att rösta på alliansbudgeten för att vi inte har förtroende
            för den regering som lade fram den andra budgeten. Budgeten är
            ofinansierad, och regeringen är ofokuserad och klarar inte av
            att skapa majoritet för sina frågor i kammaren. Det är det enkla
            svaret.
          </note>
          <note type="speaker">
            Anf. 91 RICKARD PERSSON (MP):
          </note>
          <note>
            Fru talman! En grundläggande strävan för regeringen är att skapa
            förutsättningar för jämlika uppväxtvillkor för alla barn. Därför
            behöver den omfördelande profilen i familjepolitiken förstärkas.
          </note>
          <note>
            Därför har vi föreslagit att föräldrapenningens grundnivå höjs,
            vilket stärker ekonomin för barnhushåll med låga inkomster och
            är fördelningspolitiskt träffsäker.
          </note>
          <note>
            Vi föreslår också ett höjt underhållsstöd. Andelen ensamstående
            föräldrar, oftast mammor, som har en ansträngd ekonomisk situation
            är fortsatt hög, och underhållsstödet har inte höjts sedan 2006.
          </note>
          <note>
            Vårdnadsbidraget som Alliansen vill behålla cementerar en familjepolitik
            där kvinnor tar hand om barnen och männen förverkligar sig själva
            genom arbete. Alternativt kommer familjen fram till att det är
            mannen som ska arbeta eftersom denne har högst inkomst, vilket
            är en del av problematiken gällande löneskillnader i samhället
            mellan män och kvinnor.
          </note>
          <note>
            Det går också att citera Folkpartiet i denna fråga, vilket jag
            gärna gör. På sin hemsida skriver de ganska bra varför de är emot
            vårdnadsbidraget.
          </note>
          <note>
            Där står: ”Vårdnadsbidraget har förstärkt utanförskapet för kvinnor
            som står långt från arbetsmarknaden. Istället för att försöka
            komma in eller tillbaka på arbetsmarknaden efter föräldraledighet
            väljer många att stanna hemma ytterligare en tid med vårdnadsbidrag.
            Detta har ytterligare försvårat inträdet på arbetsmarknaden, för
            grupper som redan idag har det svårt.”
          </note>
          <note>
            Jag fortsätter citera även om det blir lite långt, för jag tycker
            att det är en bra skrivning Folkpartiet har:
          </note>
          <note>
            ”Det finns också fördelar för barnen att gå i förskolan. Förskolan
            lägger grunden för barns kunskapsutveckling. Där får barn också
            möjlighet till social träning, lek, gemenskap och lärande. För
            barn med ett annat modersmål än svenska är tiden i förskolan extra
            viktig, inte minst för att ge en bra grund inför skolstarten.”
          </note>
          <note>
            Jag kunde inte ha sagt det bättre själv. Därför bör vårdnadsbidraget
            avskaffas omedelbart.
          </note>
          <note>
            Jämställdhetsbonusen har inte haft någon märkbar effekt. En reserverad
            tredje månad i föräldraförsäkringen för vardera föräldern, vilket
            regeringen föreslår, är mer träffsäkert för ett jämställt föräldraskap
            och jämställt arbetsliv.
          </note>
          <note>
            Fru talman! Jag yrkar bifall till Socialdemokraternas, Miljöpartiets
            och Vänsterpartiets gemensamma reservationer nr 1 och 15.
          </note>
          <note type="speaker">
            Anf. 92 WIWI-ANNE JOHANSSON (V):
          </note>
          <note>
            Herr talman! Fattiga barn i Sverige, finns de? Ja, tyvärr finns
            de. Det kom nya siffror från Rädda Barnen i dag. Fattiga vuxna
            betyder förstås också fattiga barn – barn som inte kan åka med
            på skolresan och som blir ett problem för föräldrarna när vinterkläderna
            är urvuxna och inga pengar finns för att köpa nya.
          </note>
          <note>
            Fattigast av alla familjer med barn är de med en ensamstående
            förälder . De ensamstående mammorna har det allra sämst. En ensamstående
            förälder är oftast en kvinna. Långt över 80 procent av de ensamstående
            föräldrarna är kvinnor.
          </note>
          <note>
            Det är kvinnorna som har huvudansvaret för barnen. Fortfarande
            tar män som blir föräldrar ut bara drygt 20 procent av föräldraledigheten.
            Jämställdhetsbonusen är det inte heller så många som har fattat
            vitsen med. Men den moroten värnar Alliansen och hoppas att göra
            den tydlig nog så att papporna förstår att de också kan vara hemma
            med sina barn – om de vill. Det är förhoppningar och morötter
            till papporna för det som är självklart för mammorna. Jämställdhetsbonusen
            blir alltså kvar med hjälp av Sverigedemokraterna.
          </note>
          <note>
            Ensamstående med barn – och hä r dominerar ensamstående mammor
            – har det alltså allra sämst ekonomiskt av barnfamiljerna. Riktigt
            uselt är det för dem som får underhållsstöd. De fattigaste barnen
            är oftast de där båda föräldrarna är fattiga. Det är inte så svårt
            att räkna ut.
          </note>
          <note>
            Underhållsstödet är i dag 1 273 kronor per barn. Det höjdes med
            en hundralapp för några år sedan. Eftersom detta inte ens räcker
            till hälften av vad ett barn kostar föreslog regeringen i budgetpropositionen
            en höjning av underhållsstödet med 300 kronor per barn och månad.
          </note>
          <note>
            300 kronor är pengar som gör stor skillnad för en ensamstående
            förälder. Det är mycket pengar. Man kanske inte tror det, men
            för någon med väldigt li te pengar gör det stor skillnad – jag
            lovar.
          </note>
          <note>
            Men det blir tyvärr ingen höjning för de barnfamiljer som allra
            bäst skulle behöva det. Det beror på att Alliansen och Sverigedemokraterna
            röstade för att inte ge de allra mest behövande barnfamiljerna
            det.
          </note>
          <note>
            Herr talman! Resultatet av den gamla borgerliga regeringens jämställdhetsarbete
            är klent. Med den låga fart i jämställdhetsarbetet som man hade
            och genom att nu rösta igenom en fortsättning av detta kommer
            det att ta evigheter, i alla fall mer än 30 år, innan män och
            kvinnor delar föräldraledigheten lika. Under tiden diskrimineras
            kvinnorna på arbetsmarknaden, och männen biter oftast i gräset
            vid en vårdnadstvist. Det är avigsidorna för de vuxna med dagens
            föräldraförsäkring och fromma förhoppningar om ett jämställdare
            liv.
          </note>
          <note>
            Därför hade en tredje så kallad pappamånad suttit fint som ett
            steg på vägen mot en helt individualiserad föräldraförsäkring.
            Men så blir det inte när Alliansen och Sverigedemokraterna gör
            gemensam sak. Det blir inga steg tagna mot ökad jämställdhet.
          </note>
          <note>
            Herr talman! Sist vill jag ta upp en motion från allmänna motionstiden
            som rör just föräldraförsäkringen, s om vi vill ha individualiserad.
            V i vill utreda hur det ska gå till. Jag beklagar också att det
            första steget med en tredje pappamånad inte blir av.
          </note>
          <note>
            Vi har hört många argument för att inte dela föräldraförsäkringen
            helt lika. Det handlar än om amningen, än om inkomstförluster
            om pappan ”tvingas” stanna hemma. Men framför allt pratar motståndarna
            om valfrihet för de enskilda familjerna: Ingen ska lägga sig i
            vårt familjeliv.
          </note>
          <note>
            Men Sverige har i dag en av de mest generösa föräldraförsäkringarna
            i hela världen. Föräldrarna har tillsammans rätt till 480 dagars
            betald ledighet från arbetet för att ta hand om sina barn. Dessutom
            går det väldigt bra att pussla med dagarna och dela upp ledigheten
            mellan sig på det sätt som passar familjen bäst. Det finns inga
            andra försäkringar som inte är individuella.
          </note>
          <note>
            Herr talman! Det är inte konserverande och bakåtsträvande vårdnadsbidrag
            som familjer och barn behöver för ekonomisk trygghet. Det är arbete
            som behövs, med heltid som norm och deltid som möjlighet och med
            jämställda villkor för kvinnor och män. Det behövs barnomsorg
            på obekväm arbetstid och bra förskolor. Vi vill höja grundnivån
            i föräldraförsäkringen till 250 kronor per dag. Men vi vill ta
            bort jämställdhetsbonusen och vårdnadsbidraget.
          </note>
          <note>
            Vi behöver en individualiserad föräldraförsäkring för alla barns
            bästa och för jämställdheten. Tyvärr blir inget av detta av, på
            grund av Alliansen med stöd från Sverigedemokraterna.
          </note>
          <note>
            Herr talman! Jag yrkar bifall till reservationerna 1, 6 och 10.
          </note>
          <note type="speaker">
            Anf. 93 TINA GHASEMI (M):
          </note>
          <note>
            Herr talman! Jag vill börja med att yrka bifall till utskottets
            förslag och avslag på reservationerna.
          </note>
          <note>
            Sverige har, tack vare alliansregeringens aktiva reformpolitik
            under åtta år, en av Europas starkaste ekonomier. Sverige är det
            enda land i EU där den offentliga skulden minskar mellan 2006
            och 2014. Vår starka ekonomi har gjort att vi har kunnat stötta
            ekonomin under krisåren, medan andra länder har tvingats till
            nedskärningar och försämrad välfärd. Sverige har i stället haft
            högst tillväxt bland jämförbara EU-länder sedan 2006, och de disponibla
            inkomsterna har ökat med omkring 20 procent. Det är näst efter
            Luxemburg den starkaste utvecklingen i hela EU.
          </note>
          <note>
            Sedan 2006 har 340 000 fler människor ett jobb att gå till. Samtidigt
            har närmare 200 000 människor lämnat utanförskapet under Alliansregeringens
            tid. Sverige har i dag högst sysselsättningsgrad och högst arbetskraftsdeltagande
            i hela EU. När fler jobbar blir det mer resurser till välfärden.
            Alliansregeringen kunde därför göra historiskt stora satsningar
            för att stärka välfärden samt öka kvaliteten och tillgängligheten.
          </note>
          <note>
            Inte minst gäller det inom området familjepolitik, där vi har
            kunnat genomföra en rad reformer för att bidra till förbättrade
            förutsättningar för en god ekonomisk levnadsstandard samt ökad
            valfrihet och stärkt makt över den egna livssituationen för barnfamiljerna,
            detta tack vare ordning och reda i de offentliga finanserna och
            en ansvarsfull och målmedveten politik för att minska utanförskapet.
          </note>
          <note>
            Den ekonomiska familjepolitiken syftar till att underlätta och
            skapa bättre förutsättningar för och incitament till ett kombinerat
            föräldraskap och arbetsliv och samtidigt minska stressen hos småbarnsföräldrar.
            Den syftar också till att stärka de mest utsatta hushållen rent
            ekonomiskt.
          </note>
          <note>
            För att underlätta vardagen för barnfamiljer med små marginaler
            har alliansregeringen under sin tid höjt grundnivån i föräldrapenningen.
            Det gjordes så sent som i år, den 1 januari. Det är viktigt att
            komma ihåg i den debatt som förs i dag.
          </note>
          <note>
            Vi har också höjt levnadsstandarden för de ekonomiskt mest utsatta
            hushållen, och det har gjorts förstärkningar, bland annat genom
            höjningar av flerbarnstillägget i barnbidraget. Vi har också höjt
            bostadsbidraget för barnfamiljer i två omgångar, och vi har höjt
            det särskilda bidraget för hemmavarande barn. Vi har också gjort
            så att bostadsbidrag beviljas för lägre bostadskostnader än tidigare.
          </note>
          <note>
            Alliansregeringen har satsat på ekonomiskt utsatta familjer i
            en tid av finanskris, skuldkris och den mest påtagliga finansiella
            krisen sedan 1930-talet. Detta har varit möjligt tack vare en
            ansvarsfull politik med ordning och reda.
          </note>
          <note>
            Vi kommer dock aldrig ifrån att den viktigaste åtgärden för att
            ge fler barn bättre förutsättningar för en god start i livet är
            en stark arbetslinje med en politik som leder till att fler föräldrar
            arbetar. Att vara utan arbete under en längre tid riskerar att
            leda till ett utanförskap som inte bara handlar om ekonomi.
          </note>
          <note>
            Sverige har en av världens bästa och mest generösa föräldraförsäkringar
            och är också ett internationellt föredöme. Försäkringen fyller
            dessutom 40 år i år. Den var, när den infördes 1974, den första
            föräldraförsäkringen i världen som innefattade pappor som vårdare.
            Den var då 180 dagar lång. I dag har förvärvsarbetande kvinnor
            och män som får barn rätt till sammanlagt 480 dagars ledighet.
            Det finns många anledningar att lyfta fram och hylla den svenska
            föräldraförsäkringen.
          </note>
          <note>
            Föräldrapenningen är en central del av familjepolitiken, och
            i kombination med bland annat förskola och annan pedagogisk verksamhet
            medverkar föräldraförsäkringen till att stödja båda föräldrarnas
            möjligheter att kombinera föräldraskap och förvärvsarbete och
            att vara hemma med barnen när de är små.
          </note>
          <note>
            Vi i Alliansen vill uppmuntra till en jämnare fördelning av föräldrapenningsdagarna
            mellan föräldrarna, vilket också kan bidra till en ökad jämställdhet
            även på arbetsmarknaden. Ett mer jämställt föräldraskap ser vi
            som en central del i arbetet med att minska sjukskrivningstalen
            bland kvinnor och minska löneskillnaden mellan män och kvinnor.
          </note>
          <note>
            Genom jobbskatteavdraget, som gynnar kvinnor mer än män, genom
            RUT-avdraget och genom rekordstora jämställdhetssatsningar på
            nästan 2,6 miljarder sedan 2006 nådde vi under alliansregeringens
            tid konkreta resultat för ökad jämställdhet.
          </note>
          <note>
            Sverige är i dag ett av världens mest jämställda länder, men
            det finns såklart mer som behöver göras. Sverige rankas som fjärde
            bästa land i världen av Global Gender Gap Report, och svenska
            kvinnor arbetar näst mest i hela OECD. Svenska pappor tar i dag
            ut nästan dubbelt så många föräldradagar som för tio år sedan.
            Trots det har föräldraskapet en dämpande effekt på en jämställd
            arbetsmarknad.
          </note>
          <note>
            Den 1 juli 2008 införde Alliansregeringen en jämställdhetsbonus
            med syftet att ge föräldrar bättre ekonomiska möjligheter och
            drivkrafter för att fördela föräldraledigheten mer jämlikt samt
            förbättra förutsättningarna för en ökad jämställdhet på arbetsmarknaden.
            Under 2012 förenklades och förtydligades detta. Män använder en
            allt större del av föräldrapenningen, men utvecklingen går fortsatt
            långsamt. Vi i Alliansen föreslår därför att jämställdhetsbonusen
            förstärks ytterligare för att öka mäns och kvinnors drivkrafter
            att fördela föräldrapenningen mer jämnt mellan sig.
          </note>
          <note>
            Alliansen vill fortsätta att stödja och underlätta för föräldrar
            i deras vardag genom att förenkla reglerna och förbättra möjligheterna
            inom familjepolitiken. Därför välkomnar vi att regeringen aviserar
            att det förenklingsarbete som alliansregeringen påbörjade ska
            fortsätta med att anmälningsplikten för flerbarnstillägg i vissa
            situationer tas bort. Vi kompletterar nu detta med ytterligare
            förenklingar och föreslår att plikten att anmäla vård av sjukt
            barn samma dag som barnet insjuknar tas bort. Vi vill också öka
            flexibiliteten och möjligheten för föräldrar att delta i barnens
            inskolning och göra det möjligt för föräldrar att få föräldrapenning
            under hela inskolningen i förskolan. Vi vill också att den andra
            föräldern ska ha rätt till ersättning för att följa med till mödravården.
          </note>
          <note>
            Herr talman! Med vår politik vill vi bidra till goda förutsättningar
            för familjernas frihet, ekonomiska trygghet, tid tillsammans,
            valmöjligheter i barnomsorgen och jämställdhet mellan föräldrarna.
            Vi tror också att grunden för en mer jämställd arbetsmarknad läggs
            genom en förbättrad jämställdhetsbonus, möjligheter för fler att
            gå upp i arbetstid, en politik som underlättar för människors
            livspussel och reformer som gör det mer lönsamt att arbeta.
          </note>
          <note>
            (Applåder)
          </note>
          <note type="speaker">
            Anf. 94 TERESA CARVALHO (S) replik:
          </note>
          <note>
            Herr talman! Det gläder mig att höra Moderaterna uttrycka vikten
            av ett jämställt föräldraskap och ett jämställt samhälle.
          </note>
          <note>
            Det kanske enskilt viktigaste som vi kan göra för att nå dit
            är just att få ett jämnare uttag av föräldrapenningen. Jag tycker
            mig höra att vi är hyfsat överens om det, vilket gläder mig.
          </note>
          <note>
            De reserverade månaderna för vardera föräldern i föräldraförsäkringen
            är något som bevisligen har gett effekt för just ett jämnare uttag.
            Detsamma kan inte fastställas i fråga om jämställdhetsbonusen.
          </note>
          <note>
            Jag kan konstatera att Försäkringskassan förra året gjorde en
            undersökning om föräldrarnas kunskaper om jämställdhetsbonusen
            och hur den har påverkat dem vid fördelningen av uttaget av föräldrapenningen.
            18 procent kände inte till bonusen, och tre fjärdedelar av dem
            som hade kunskap meddelade att jämställdhetsbonusen inte hade
            påverkat dem att göra en jämnare fördelning av föräldraledigheten.
          </note>
          <note>
            Nu visar det sig att det finns mer långtgående och strukturella
            faktorer som påverkar den ojämställda fördelningen i fråga om
            föräldrapenningen.
          </note>
          <note>
            Bonus som ett ekonomiskt incitament för detta är dessutom ett
            ganska tunt plåster på ett betydligt djupare sår. Det konserverar
            och sanktionerar den ojämställda normen om löneskillnader och
            olika villkor på arbetsmarknaden snarare än att ta itu med grundorsakerna
            till problemet. Därför har jag två frågor till Tina Ghasemi.
          </note>
          <note>
            För det första: Utesluter Moderaterna en tredje reserverad månad
            i föräldraförsäkringen?
          </note>
          <note>
            För det andra: Varför tar Moderaterna strid för en bonus som
            inte har visat sig vara lika träffsäker för att få ett jämnt uttag
            av föräldrapenningen?
          </note>
          <note type="speaker">
            Anf. 95 TINA GHASEMI (M) replik:
          </note>
          <note>
            Herr talman! Vi tror på uppmuntran och morötter. Det gäller generellt
            i vår politik.
          </note>
          <note>
            I vår budget, som har vunnit majoritet i riksdagen , föreslår
            vi en förstärkning av jämställdhetsbonusen för att kunna bidra
            till en utökad jämställdhet när förä ldrar tar ut föräldrapenningen.
            Tyvärr avstyrker ni detta. Ni vill avskaffa jämställdhetsbonusen.
          </note>
          <note>
            Vi tror att det är mycket viktigt att lyssna på barnfamiljerna.
            Om man frågar svenska barnfamiljer säger en majoritet att deras
            uppfattning är att de vill kunna styra över sin livssituation.
          </note>
          <note>
            Vi tror därför att den tredje vägen nu måste vara att ge ekonomiska
            incitament – morötter – för att faktiskt öka jämställdheten.
          </note>
          <note>
            Föräldraskapet är viktigt utifrån ett barnperspektiv. Vi tror
            såklart att båda föräldrarna vill vara med sina barn. Därför tror
            vi också på valfriheten, det vill säga att föräldrarna faktiskt
            ska fatta detta beslut själva.
          </note>
          <note type="speaker">
            Anf. 96 TERESA CARVALHO (S) replik:
          </note>
          <note>
            Herr talman! Jag tackar för svaret, även om jag inte fick svar
            på alla mina frågor.
          </note>
          <note>
            Låt mig återigen repetera att tre fjärdedelar av de föräldrar
            som hade kunskap om jämställdhetsbonusen uppgav att det inte hade
            påverkat dem att fördela föräldrapenningen mer jämställt.
          </note>
          <note>
            Jag undrar fortfarande om Moderaterna är beredda att vidta ytterligare
            åtgärder för att uppnå en jämnare fördelning av föräldrapenningen.
            Är Moderaterna beredda att gå oss till mötes exempelvis vad gäller
            den tredje reserverade månaden i föräldraförsäkringen, eller är
            det bara jämställdhetsbonusen som är ett acceptabelt verktyg,
            det som alltså inte har visat sig ge effekt på ett jämnare uttag
            eller på jämställdheten? Om det inte heller framgent kommer att
            visa sig ha någon inverkan, vad gör Moderaterna då? Är de beredda
            att vidta andra åtgärder, och i så fall vilka? Eller är det så
            att Moderaterna då väljer att nöja sig med det som i dag är på
            jämställdhetsfronten?
          </note>
          <note type="speaker">
            Anf. 97 TINA GHASEMI (M) replik:
          </note>
          <note>
            Herr talman! Nya moderater kommer alltid att pröva politiken.
            Det finns inga absoluta sanningar som kommer att gälla i 20 år
            framöver. Vi är alltid beredda att pröva och ompröva vår politik.
            Därför lägger vi nu fram ett förslag som innebär att vi vill förstärka
            jämställdhetsbonusen. Den har kanske inte i tillräckligt hög grad
            haft den eff ekt som vi har velat att den skulle ha. Men vi vill
            att den ska ge ännu större effekt. Därför stärker vi den med över
            6 000 kronor.
          </note>
          <note>
            Ert svar på det är att faktiskt avskaffa den helt. Jag kan inte
            förstå det. När man skapar ett instrument, ett verktyg, för att
            kunna öka detta uttag och för att det ska bli en ökad jämställdhet
            hos föräldrarna är ert svar att avskaffa jämställdhetsbonusen
            helt. Det tycker jag inte är att vara seriös när man talar om
            jämställdhetspolitik.
          </note>
          <note>
            Vi tror att jämställdhet också handlar om att ge rätt insatser
            på rätt ställen. Ett område är arbetsmarknadspolitiken. Vi har
            en politik för ökad jämställdhet. Vi vet också att kvinnor oftast
            tar ett större ansvar i hemmet. Därför har vi vårt RUT-avdrag,
            vilket ni var prompt emot i valrörelsen.
          </note>
          <note>
            Vi har också genomfört fem jobbskatteavdrag som vi vet gynnar
            kvinnor framför män. Det är ni också tydligt emot.
          </note>
          <note type="speaker">
            Anf. 98 FREDRIK CHRISTENSSON (C):
          </note>
          <note>
            Herr talman! De offentliga trygghetssystemen spelar en otroligt
            viktig roll för att familjer och barn ska få en god ekonomisk
            trygghet.
          </note>
          <note>
            Men det absolut viktigaste för att familjerna ska få en bättre
            ekonomisk trygghet är att vi fortsätter att bygga en stark arbetslinje,
            så att det lönar sig att arbeta, där vi sänker trösklarna för
            dem som står längst från arbetsmarknaden och där företagen får
            råd att anställa.
          </note>
          <note>
            Det måste löna sig att skapa jobb i Sverige. Det är helt avgörande
            för att fler människor ska få ett arbete att gå till och därmed
            öka den ekonomiska tryggheten för familjerna. Men trygghet för
            familjer och barn handlar inte bara om ekonomisk trygghet. Den
            sociala tryggheten är än viktigare.
          </note>
          <note>
            Samhällets roll bör i första hand inriktas på att skapa goda
            förutsättningar för familjernas frihet, för ekonomisk trygghet
            och för jämställdhet mellan föräldrarna. Vår roll är att vara
            möjliggörare för allt detta för att människor ska hitta en bra
            balans mellan yrkesliv och familjeliv. Det kan handla om såväl
            skola och barnomsorg som föräldraförsäkringen, som vi diskuterar
            här och nu.
          </note>
          <note>
            Sverige har en mycket generös föräldraförsäkring. Det ska vi
            vara mycket stolta över. Föräldrar kan vara hemma med sina barn
            under lång tid, och de kan arbeta deltid under den tid då barnen
            är små. Men vi ser fortfarande stora problem, och vi ser fortfarande
            en stor ojämställdhet när det handlar om uttaget i föräldraförsäkringen.
            Även om uttaget blir jämnare går det långsamt.
          </note>
          <note>
            Kollar man dessutom på de så kallade VAB-dagarna går utvecklingen
            inte ens åt rätt håll. Där står det still. En av de största politiska
            utmaningarna framöver är att diskutera hur vi kan få ett mer jämställt
            uttag av VAB-dagarna.
          </note>
          <note>
            Det vi kan se är att löneskillnaderna mellan män och kvinnor
            växer just i samband med att de bildar familj och får barn. Därför
            är det roligt att nu se Alliansens satsningar som kommer att bli
            verklighet när det handlar om att höja jämställdhetsbonusen för
            att öka stimulansen, så att fler föräldrar gör jämnare uttag i
            föräldraför säkringen. Det ska vi uppmuntra, samtidigt som vi
            låter friheten finnas kvar för föräldrarna att bestämma själva.
            Olika familjer har nämligen olika behov, och vi politiker här
            i riksdagen kan inte bestämma vad som är bäst för alla föräldrar.
          </note>
          <note>
            Det förslag om möjlighet till ersättning när man ska besöka mödrahälsovården
            som nu blir verklighet genom den bud get som Alliansen har lagt
            fram är viktigt ur jämställdhetssynpunkt.
          </note>
          <note>
            Herr talman! Den dagen som jag får möjlighet att bilda familj
            och får barn vill jag dela ansvaret för barnet eftersom jag vill
            vara en viktig del i barnets uppväxt och liv. Men det måste vara
            ett beslut för mig och min familj. Det kan inte vara ett beslut
            som politikerna här i riksdagen ska fatta. Vår roll här är att
            skapa goda förutsättningar för familjernas frihet, för den ekonomiska
            tryggheten och för jämställdhet mellan föräldrarna. Därför är
            jag mycket glad över de förslag som nu läggs fram om stimulanser
            för en ökad jämställdhet mellan föräldrarna.
          </note>
          <note>
            Jag vill därför avsluta med att yrka bifall till förslaget i
            betänkandet och avslag på samtliga motioner och reservationer.
          </note>
          <note>
            (Applåder)
          </note>
          <note type="speaker">
            Anf. 99 EMMA CARLSSON LÖFDAHL (FP):
          </note>
          <note>
            Herr talman! Det är alltid spännande att gå upp i talarstolen
            en bit in i debatten, för det man ska säga har ofta redan sagts
            av kloka kolleger.
          </note>
          <note>
            Som vi har hört är Sverige ett av de mest jämställda länderna
            i världen. Trots det har vi en bra bit kvar innan vi ser hel jämställdhet
            mellan män och kvinnor. Som vi hörde socialförsäkringsministern
            säga här tidigare i dag skiljer det i snitt 3,6 miljoner mellan
            en mans och en kvinnas snittinkomster under ett helt arbetsliv
            – och då har vi räknat lågt.
          </note>
          <note>
            För att bli mer jämställda måste vi se över hur vi delar på förvärvsarbetet,
            hemsysslorna och barnen. I dag är det ytterst få, även om det
            finns en och annan stofil kvar, som tror att vi kvinnor är bättre
            föräldrar än män. Studier visar att ju jämnare uttag av föräldraförsäkringen
            man gör, desto mer jämställd kommer man att vara längre fram i
            livet. Båda föräldrarna är lika viktiga för barnen, och därför
            är det självklart att båda ska ta sitt ansvar och ta hand om barnen.
          </note>
          <note>
            Vi ser en ökning, även om den går långsamt, mot ett mer jämställt
            uttag där papporna tar mer av föräldradagarna. 2008 införde vi
            i alliansregeringen jämställdhetsbonusen, som skulle stimulera
            till ett jämnare uttag. Tyvärr var det ett krångligt system. Pengarna
            kom inte direkt, utan man fick dem i samband med skatteåterbäringen
            året därpå. Vi insåg att det inte var ett tydligt system, så vi
            gjorde om det. Numera får man utbetalningen i samband med att
            man får utbetalningen av föräldraförsäkringen.
          </note>
          <note>
            Personligen tror jag mer på morötter än på piskor, och jag gillar
            systemet med jämställdhetsbonus. Tar man ut full jämställdhetsbonus
            kan man i dag få 13 500 kronor, och vi vill nu öka det till 19
            500. Jag hoppas och tror att detta kommer att stimulera föräldrarna
            till ett ännu jämnare uttag av föräldrapenningen och i förlängningen
            ett mer jämställt samhälle.
          </note>
          <note>
            Folkpartiets inställning till vårdnadsbidraget behöver jag inte
            redogöra för, för det har gjorts ypperligt av Miljöpartiet och
            Rickard Persson tidigare. Tack för det!
          </note>
          <note>
            Vi som har haft småbarn vet att de alldeles för ofta, särskilt
            under de första åren av sina liv, är sjuka. De får virus som sprids
            och smittas mellan barnen. Som förälder har man i det här landet
            förmånen att få stanna hemma och vårda barnen – det vi allmänt
            kallar VAB. Enligt regelverket ska VAB anmälas till Försäkringskassan
            samma dag som barnet blir sjukt, vilket är lätt att glömma när
            man har fullt upp med att snyta och trösta ledsna och sjuka barn.
          </note>
          <note>
            Därför välkomnar jag förslaget att ta bort kravet på att man
            måste anmäla VAB till kassan den första dagen. Vi kan snart i
            lugn och ro ta hand om barnen – trösta dem och snyta dem – och
            vänta med administrationen tills de har blivit friska.
          </note>
          <note>
            Jag yrkar bifall till förslaget i betänkandet och avslag på reservationerna.
          </note>
          <note>
            (Applåder)
          </note>
          <note type="speaker">
            Anf. 100 TERESA CARVALHO (S) replik:
          </note>
          <note>
            Herr talman! Jämställdheten är ett område där Folkpartiet och
            Socialdemokraterna har flera närliggande ståndpunkter och där
            samsyn kan skönjas. Folkpartiet har liksom Socialdemokraterna
            drivit frågorna om att avskaffa vårdnadsbidraget och att reservera
            ytterligare en månad för vardera föräldern i föräldraförsäkringen.
            Det är två viktiga jämställdhetsreformer.
          </note>
          <note>
            Nu har Folkpartiet aktivt tagit strid för att bevara vårdnadsbidraget
            – för att hålla fast vid det bidrag vars syfte är att uppmuntra
            människor att inte arbeta. Vårdnadsbidraget cementerar en familjepolitik
            där kvinnor förväntas ta hand om barnen och mannen om jobbet.
            Det cementerar en föråldrad maktstruktur mellan kvinnor och män.
            Dessutom går barn miste om förskolans pedagogiska verks amhet,
            och ofta är det de barn som behöver förskolan allra mest som drabbas.
          </note>
          <note>
            Det förvånar och bekymrar mig att Folkpartiet har kompromissat
            bort delar av sin jämställdhetspolitik. I anförandet undvek Folkpartiet
            att redogöra för sin ståndpunkt gällande vårdnadsbidraget, man
            jag skulle gärna vilja höra ledamoten Emma Carlsson Löfdahl utveckla
            detta.
          </note>
          <note>
            Jag undrar också om Folkpartiet kommer att stå upp för jämställdheten
            och den tredje reserverade månaden i föräldraförsäkringen när
            det kommer upp för omröstning i riksdagens kammare.
          </note>
          <note type="speaker">
            Anf. 101 EMMA CARLSSON LÖFDAHL (FP) replik:
          </note>
          <note>
            Herr talman! Jag är glad att du ställde frågan, Teresa Carvalho,
            så att vi kan utveckla det. Det här är nämligen en diskussion
            som har pågått, och man har frågat om Folkpartiet har frångått
            sin politik.
          </note>
          <note>
            Svaret är: Nej, det har vi inte. Men precis som ni sitter i en
            regering tillsammans med Miljöpartiet och förhandlar om många
            frågor har vi suttit tillsammans med våra alliansvänner i regering.
            Vi förhandlade fram en budget som vi gick till val på, och det
            är den budgeten som röstades igenom i kammaren i förra veckan.
            Där är jag stolt över att vi har fått igenom en höjd jämställdhetsbonus,
            för det har vi kämpat hårt för.
          </note>
          <note>
            Att vi däremot inte gillar vårdnadsbidraget är ingen hemlighet,
            och det står vi fortfarande fast vid.
          </note>
          <note type="speaker">
            Anf. 102 TERESA CARVALHO (S) replik:
          </note>
          <note>
            Herr talman! Jag kan förstå att det är en sak att ni har tvingats
            göra kompromisser i regeringsställning, men nu sitter inte Folkpartiet
            längre i regeringen. Med tanke på det tycker jag att det är anmärkningsvärt
            och olyckligt att man ändå väljer att kompromissa bort sin jämställdhetspolitik
            – att man väljer en cementerad blockpolitik i stället för att
            vara med och bidra till jämställdhet och till att driva igenom
            viktiga jämställdhetsreformer som Folkpartiet uppenbarligen ställer
            sig bakom.
          </note>
          <note>
            Det gläder mig ändå att höra att Folkpartiet är tydligt gällande
            vårdnadsbidraget, men det oroar mig som sagt att Folkpartiet aktivt
            har tagit strid för att behålla den reform som så tydligt har
            negativ inverkan på jämställdheten i vårt samhälle.
          </note>
          <note>
            Jag hoppas dock att ni kommer att stå på er och rösta för att
            vara med och driva igenom en tredje reserverad månad i föräldraförsäkringen,
            vilket jag dessvärre inte fick något tydligt svar om alldeles
            nyss. En cementerad blockpolitik bidrar nämligen till att vi inte
            kan driva igenom en progressiv jämställdhetspolitik härifrån kammaren.
            Jag hoppas att Folkpartiet nästa gång chansen ges väljer att hoppa
            på tåget för att vara med och driva igenom en mer progressiv jämställdhetspolitik.
            Min avslutande fråga blir därför: Vågar vi hoppas på att Folkpartiet
            kommer att ansluta nästa gång chansen ges?
          </note>
          <note type="speaker">
            Anf. 103 EMMA CARLSSON LÖFDAHL (FP) replik:
          </note>
          <note>
            Herr talman! Vi gick till val som en alliansregering. Vi talade
            om för väljarna vad man skulle få för alternativ om man röstade
            på Folkpartiet och Alliansen. Det är det alternativet väljarna
            har fått. Socialdemokraterna kunde före valet inte redogöra för
            vad man skulle få för resultat i regeringen om man röstade på
            er.
          </note>
          <note>
            Vi står fast vid det vi lovade väljarna, och det var den allianspolitik
            vi hade förhandlat fram. Det gäller inom alla områden, och det
            gäller även inom detta område.
          </note>
          <note type="speaker">
            Anf. 104 ROLAND UTBULT (KD):
          </note>
          <note>
            Herr talman! Jag yrkar bifall till utskottets förslag till beslut
            och avslag på reservationerna.
          </note>
          <note>
            På frågan vad som skiljer den nuvarande regeringen från Alliansen
            är svaret, eller ett av svaren i alla fall, valfrihet – människors
            valfrihet.
          </note>
          <note>
            Vänsterregeringen ogillar vårdnadsbidrag, har vi hört här, och
            valfrihet i barnomsorgen. De ogillar också valfrihet i föräldraförsäkringen.
            Valfrihet innebär nämligen att människor får fatta sina egna beslut
            utifrån sin egen situation och sina egna värderingar, och då kan
            det hända att man hamnar utanför Löfvens och Romsons mall.
          </note>
          <note>
            Valfriheten tror jag är särskilt viktig för barnfamiljer. De
            beslut som familjen fattar får sedan en inriktning på många områden
            i livet. Familjen är på ett sätt den minsta beslutande makten
            i samhället. Nu finns det politiker, som vi hör här, som vill
            minska den makten och omyndigförklara föräldrarnas kapacitet att
            själva bestämma. Det är inte särskilt modernt och inte särskilt
            progressivt.
          </note>
          <note>
            En undersökning från Novus från i år visar att åtta av tio föräldrar
            själva vill bestämma över fördelningen av föräldradagarna. I regeringens
            budgetproposition nämns en undersökning som Försäkringskassan
            har gjort 2012. Den visar att en stor majoritet av föräldrarna,
            89 procent av kvinnorna och 85 procent av männen, är nöjda med
            den fördelning som de har gjort av föräldraledigheten. Det är
            till och med en ökning jämfört med resultatet av en liknande studie
            från 2003. Jag tycker att det är dags för vänsterregeringen att
            lyssna på dem som berörs av era förslag som beskär valfriheten.
          </note>
          <note>
            Kristdemokraterna anser att det inte finns några som är bättre
            på att bestämma om familjens livspussel än föräldrarna själva.
            Familjer och barn har olika behov och olika förutsättningar. Ju
            mer fyrkantiga system som skapas, desto sämre passar de in i olika
            familjers vardag. Som småbarnsförälder behöver man få ökat handlingsutrymme
            för att få ihop sitt livspussel, inte tvärtom. Löfvens och Romsons
            mall fungerar inte för alla familjer.
          </note>
          <note>
            Familjen är den viktigaste gemenskapen i samhället, och den behövs
            för att barnen ska få omsorg och fostran i en kärleksfull miljö.
            Jag vet inte hur många idrottsmän som har prisat sina föräldrar
            för att de alltid ställde upp och gjorde det möjligt för sonen
            eller dottern att växa och förverkliga sina drömmar.
          </note>
          <note>
            Kristdemokratisk familjepolitik handlar alltså om att flytta
            makten från politikerna till föräldrarna. Staten och kommunerna
            ska skapa valmöjligheter, inte välja åt familjen. Vi föreslår
            därför att man öppnar upp för flera val såväl inom föräldraförsäkringen
            som inom barnomsorgen.
          </note>
          <note>
            Vi har tillsammans i alliansregeringen bland annat infört ett
            vårdnadsbidrag som möjliggör för föräldrar att förlänga sin föräldraledighet
            tills barnet fyller tre år, från att det har fyllt ett år till
            tre år. År 2013 fanns det 7 500 barn vars föräldrar hade ett vårdnadsbidrag,
            och det fanns faktiskt i över hundra kommuner. Det första vänsterregeringen
            ville göra var att ta bort denna möjlighet.
          </note>
          <note>
            Alliansen vill annorlunda. Vi håller fast vid att föräldrarna
            är bäst på att besluta hur de vill ordna sin barnomsorg. Vi vill
            med denna valfrihet och familjernas självbestämmande ge dem makten
            att vid köksborden bestämma och ge dem möjlighet för mer tid med
            sina små barn. Därför är det en glädje för mig att Alliansens
            partier säger ja till vårdnadsbidraget. Innebörden i vårdnadsbidraget
            är mer tid för barnen. Vem vill motsätta sig detta?
          </note>
          <note>
            Syftet med föräldraförsäkringen och vårdnadsbidraget är att föräldrarna
            ska kunna få mer tid med barnen, inte att tvångsstyra kvinnors
            och mäns grad av förvärvsarbete. Småbarnsåren är under en mycket
            kort tid av ett långt förvärvsliv. Det måste då bli lättare att
            kombinera föräldraskap och arbetsliv för både pappor och mammor.
          </note>
          <note>
            Herr talman! Jag vill till sist säga några ord om underhållsstödet.
          </note>
          <note>
            Det är inte ovanligt att försäkrade får för mycket utbetalt till
            följd av att Försäkringskassan har räknat fel. Om mottagaren har
            handlat i god tro blir han eller hon inte återbetalningsskyldig.
            Detta gäller i stort sett alla ersättningar som betalas ut av
            Försäkringskassan, dock med undantag för underhållsstöd och bostadsbidrag.
            För dessa finns regler om så kallad strikt återbetalningsskyldighet.
          </note>
          <note>
            Det strikta betalningsansvaret, då mottagaren inte är ansvarig
            för felet och inte heller har insett eller borde ha insett felaktigheten,
            är inte motiverat. I synnerhet då det drabbar personer som kan
            förväntas redan ha en utsatt ekonomisk situation är det angeläget
            att lagstiftningen ändras.
          </note>
          <note>
            När Försäkringskassan med generaldirektören i spetsen besökte
            oss i utskottet svarade generaldirektören på en fråga från mig
            om att åtgärda orättvisan med det strikta återbetalningskravet,
            som i första hand drabbar kvinnor som har det här underhållsstödet,
            att det här skulle prioriteras. Han skulle se till att detta togs
            upp och åtgärdades. Det var naturligtvis något som gladde mig,
            herr talman.
          </note>
          <note type="speaker">
            Anf. 105 Socialförsäkringsminister ANNIKA STRANDHÄLL (S):
          </note>
          <note>
            Herr talman! I förrgår besökte jag Källan i Fisksätra, en otroligt
            fin verksamhet. Bakom verksamheten står Stockholms Stadsmission,
            Svenska kyrkan, S:t Konrads katolska församling och Muslimernas
            förening i Nacka. Nu inför julen packades det matkassar och slogs
            in julklappar till de många behövande som faktiskt året runt söker
            sig dit – arbetslösa, pensionärer och inte minst barnfamiljer
            och ensamstående föräldrar. Det är som sagt en otroligt fin verksamhet
            som man egentligen skulle önska inte behövdes, åtminstone inte
            med den inriktning som den har i dag. Varje vecka tar ungefär
            400 personer del av det som sker på verksamheten Källan i Fisksätra.
          </note>
          <note>
            Själv växte jag också upp i ett socialt utsatt område. Jag växte
            upp i Bergsjön i Göteborg. Även på den tiden hade församlingarna
            och civilsamhället i området en väldigt viktig roll att spela.
            De kunde tillhandahålla det där extra till familjer vars föräldrar
            inte hade råd att betala för de där fritidsaktiviteterna eller
            det där som man hörde att andra barn gjorde på loven.
          </note>
          <note>
            Det är inte så det ser ut i Fisksätra i dag. Det som verksamheten
            Källan och många liknande verksamheter runt om i Sverige ägnar
            sig åt är att se till att människor kan överleva. Det är det vi
            pratar om här. Vi pratar om att man packar hygienvaror och packar
            torrvaror i matkassar. Varannan fredag delar de ut 200 kassar.
            De skulle kunna göra det varje dag, säger de.
          </note>
          <note>
            Var fjärde ensamstående mamma i Sverige i dag får komplettera
            med försörjningsstöd för att klara sig under månaden. Det är Sverige
            2014. Klyftorna har växt. Som jag sa tidigare har andelen fattiga
            bland arbetslösa, sjuka och förtidspensionärer tredubblats mellan
            2004 och 2012.
          </note>
          <note>
            Politik är på riktigt. Vi kan göra skillnad. De 300 kronor per
            månad och barn som nu inte blir av hade kunnat göra att den där
            ensamstående mamman haft råd att köpa den där vinterjackan till
            sitt barn. Nu får hon hämta den på verksamheten Källan i stället
            – om de har någon, vill säga.
          </note>
          <note>
            Politik är på riktigt. Vi kan göra skillnad. En höjning av garantinivån
            i föräldraförsäkringen från 225 till 250 kronor låter inte mycket.
            Men det innebär 750 kronor i månaden för de barnfamiljer som har
            det sämst ställt. Det är på riktigt.
          </note>
          <note>
            Något som också är på riktigt, skulle jag vilja säga, är det
            vi föreslår för att åstadkomma ett mer jämställt Sverige. Vi har
            stått här i dag och pratat om hur oerhört viktigt det är med fler
            arbetade timmar i svensk ekonomi. Det har vi alla från olika block
            slagit fast. Vi har också pratat om hur viktigt det är att vi
            har en tydlig arbetslinje.
          </note>
          <note>
            Verkligheten är i dag den att det uppstår stora skillnader när
            det gäller jämställdhet mellan män och kvinnor när man bildar
            familj. Som flera har sagt tar kvinnor ut ungefär 75 procent av
            all föräldraledighet och 67 procent av all vab. Det skiljer ungefär
            47 minuter per dag mellan män och kvinnor i det obetalda hemarbetet.
            Det tenderar i och för sig att öka när man bildar familj. De där
            47 minuterna per dag, som innefattar snöskottning och lite annat,
            innebär under ett arbetsliv att kvinnor gör ungefär sex år mer
            av obetalt hemarbete. Det är de som tar ut den största delen av
            föräldraledigheten som också tenderar att ta på sig den större
            delen av det obetalda hemarbetet. Och detta håller i sig. Väldigt
            många kvinnor går också ned på deltid efter att ha bildat familj.
            Det är där vi ser att löneskillnaderna mellan män och kvinnor
            ökar. Det är där vi ser att möjligheterna till karriär glider
            isär. Detta är alltså på riktigt.
          </note>
          <note>
            Det blir för mig oerhört märkligt när det går politisk prestige
            i frågor, precis som när man diskuterar den bortre tidsgränsen
            i sjukförsäkringen, som inte har varit effektiv. Under ett antal
            år har vi haft en jämställdhetsbonus i Sverige. De som har utvärderat
            den säger, liksom myndigheten som administrerar den, att detta
            inte ger den effekt som politikerna vill åstadkomma, nämligen
            ett mer jämställt uttag av föräldraförsäkringen.
          </note>
          <note>
            Den första vikta månaden i föräldraförsäkringen infördes 1995
            på initiativ av en borgerlig regering. Inte minst Folkpartiet
            var drivande. Sedan införde en socialdemokratisk regering den
            andra vikta månaden i föräldraförsäkringen. Och vi vet att vikta
            månader har effekt. Då händer det grejer. Därför är det väldigt
            märkligt att man i Sveriges riksdag inte kan bli överens om något
            som har en så tydlig effekt på hur samhället utformas, på jämställdheten
            i samhället och inte minst på jämställdheten på arbetsmarknaden.
          </note>
          <note>
            Om kvinnor deltog i arbetslivet i lika hög utsträckning som män,
            arbetade lika mycket som män, hade lika högt arbetskraftsdeltagande,
            skulle svensk bnp öka med 358 miljarder per år. Vill vi ha fler
            arbetade timmar i svensk ekonomi är det här viktiga reformer.
            Inte minst är det viktigt för de kvinnor och de pensioner som
            vi pratade om nyss. Det här är nyckelfrågor.
          </note>
          <note>
            I stället vill man hålla fast vid en jämställdhetsbonus som inte
            fungerar och ett vårdnadsbidrag som går på tvärs med arbetslinjen.
            Det har inte att göra med vad man bestämmer vid köksbordet. Det
            finns ingen annan socialförsäkring i Sverige som har den utformning
            med överlåtelserätt som föräldraförsäkringen har. Skulle vi ha
            utformat en föräldraförsäkring i dag hade den inte sett ut på
            det här viset. Det kan jag nästan garantera. Det här behöver vi
            ta ansvar för.
          </note>
          <note>
            (Applåder)
          </note>
          <note type="speaker">
            Anf. 106 TINA GHASEMI (M) replik:
          </note>
          <note>
            Herr talman! Jag vill inleda med att tacka statsrådet för att
            hon är här i dag. Det är en lång debatt som rör många utgiftsområden.
            Jag vill berömma statsrådet för att hon tar debatten i kammaren
            med oss ledamöter.
          </note>
          <note>
            Du tog upp många delar, statsrådet. Jag tänkte fokusera på och
            lyfta fram en av dem. Du nämnde underhållsbidraget. Om föräldrar
            inte kommer överens om underhållsbidrag kan barn få underhållsstöd
            från Försäkringskassan. På er låter det nästan som att det här
            är ett bidrag från staten. Men den betalningsskyldige föräldern
            ska betala tillbaka hela eller delar av beloppet. För att påminna
            om fakta i sak handlar det alltså inte om att staten ger ett rent
            bidrag, utan staten kommer sedan att begära in pengar av den betalningsskyldige
            föräldern.
          </note>
          <note>
            Ni lyfter fram det här med 300 kronor. Det är som att ge ett
            lillfinger på högra handen men sedan äta upp hela vänsterhanden.
            Samtidigt som ni förespråkar 300 kronor ytterligare i underhållsstöd
            slopar ni nämligen den så kallade fritidspengen, som alliansregeringen
            införde och som uppgår till 3 000 kronor. Fritidspengen är riktad
            till skolbarn i ekonomiskt utsatta hushåll och är till för att
            barnen ska kunna delta i fritidsaktiviteter, som dans, fotboll
            eller simskola. Ni rödgröna vill i er budget slopa det här från
            årsskiftet, med stöd av Vänsterpartiet.
          </note>
          <note>
            Jag tycker att diskussionen blir oerhört motsägelsefull. Ni kritiserar
            alliansbudgeten för att vi har 300 kronor mindre i underhållsstöd,
            samtidigt som ni slopar ett bidrag på 3 000 kronor direkt riktat
            till fritidsaktiviteter för de mest utsatta barnen.
          </note>
          <note type="speaker">
            Anf. 107 Socialförsäkringsminister ANNIKA STRANDHÄLL (S) replik:
          </note>
          <note>
            Herr talman! Jag tackar för inlägget. Det gläder mig som sagt
            att det uppenbarligen finns ett stort engagemang för den situation
            som många ensamstående mammor och pappor har.
          </note>
          <note>
            Det finns föräldrar som är beroende av underhållsstödet. Det
            är pengar till föräldrar som verkligen lever på marginalen. 300
            kronor är 300 kronor, men i många fall är det fråga om familjer
            med flera barn, inte minst familjer med annan etnisk bakgrund.
            För dem kan dessa 300 kronor per barn och månad innebära en väldigt
            stor skillnad.
          </note>
          <note>
            Jag tror att vi framöver måste titta ganska noga på den situation
            vi har i Sverige. Vi har i dag till exempel på bordet en rapport
            från Rädda Barnen som belyser att det är oerhört tufft på olika
            sätt för många i miljonprogramsområdena nu. Fattigdomen för barn
            växer. Vi kommer säkerligen att behöva vidta många olika åtgärder
            för att förbättra situationen för dem som har det absolut sämst.
          </note>
          <note type="speaker">
            Anf. 108 TINA GHASEMI (M) replik:
          </note>
          <note>
            Herr talman! Jag säger inte emot statsrådet Strandhäll när det
            kommer till underhållsstödet. Det är säkert en väldigt viktig
            åtgärd. Men medan ni står i talarstolen och kritiserar Alliansen
            för att vi inte har ett höjt underhållsstöd i den här budgeten
            ger vi med vår politik 3 000 kronor till en fritidspeng.
          </note>
          <note>
            Med andra ord innebär det att ni ger 2 700 kronor mindre, eftersom
            ni vill avskaffa fritidspengen i er budget. Det föreslår ni från
            årsskiftet. När ni förespråkar ett underhållsstöd men inte en
            fritidspeng blir argumenta ­ tionen väldigt märklig. Därför menar
            jag att man får vara väldigt försiktig när man debatterar hur
            man förhåller sig till saker och ting.
          </note>
          <note type="speaker">
            Anf. 109 Socialförsäkringsminister ANNIKA STRANDHÄLL (S) replik:
          </note>
          <note>
            Herr talman! Du talar om fritidspeng, Tina Ghasemi. Menar du
            3 000 kronor per barn och månad? Jag tänker på din jämförelse
            där. Du får nog förtydliga det för mig.
          </note>
          <note type="speaker">
            (TINA GHASEMI (M):
          </note>
          <u who="unknown" xml:id="i-145a4843d08c24df-0">
            <seg>
              Jag har ingen replik kvar, så jag kan inte göra det.)
            </seg>
          </u>
          <note>
            Du får återkomma till det sedan, för jag fick inte riktigt ihop
            det.
          </note>
          <note>
            När vi talar om underhållsstödet är det utformat på ett sådant
            sätt att det kan gå till det familjen har behov av. Det kan till
            exempel vara mat, en vinterjacka, termobyxor, eller om man ska
            ha någon fritidsaktivitet för den delen till fritidsaktiviteter.
          </note>
          <note>
            Fritidspengen som den är konstruerad, vad jag förstår, är vikt
            för att gå just till fritidsaktiviteter. För mig är det två väldigt
            olika saker som vi talar om när man ställer dem emot varandra.
          </note>
          <note>
            Jag för min del står och talar om familjer som inte får ihop
            till mat i månaden eller till kläder till barnen. Det är kanske
            en prioritet för väldigt många.
          </note>
          <note>
            Det är min absoluta uppfattning att man också ska ha råd till
            fritidsaktiviteter och att barn även i dessa områden ska fullt
            ut ha rätt att delta i samhället på lika villkor. För mig talar
            vi om lite olika saker här.
          </note>
          <note type="speaker">
            Anf. 110 ROLAND UTBULT (KD) replik:
          </note>
          <note>
            Herr talman! Tack än en gång, ministern, för att ni är med i
            alla debatterna här i dag.
          </note>
          <note>
            Ministern sa tidigare att de flesta som använder vårdnadsbidraget
            är kvinnor med etnisk bakgrund, och det var liksom ett problem.
            Jag ställer frågan till socialförsäkringsministern: På vilket
            sätt gör det de föräldrarna till sämre föräldrar? Är de inte lika
            viktiga för sina barn som andra föräldrar?
          </note>
          <note>
            Detta handlar om en tid från ett år tills barnet fyller tre år.
            Jag betror föräldrarna, oavsett vilken etnisk bakgrund eller vilket
            sammanhang de kommer ifrån, att kunna bestämma själva. Jag tror
            att de personer som kommer till oss, invandrarkvinnor, också kan
            fatta lika bra beslut som andra föräldrar som har vuxit upp och
            blivit föräldrar här i Sverige. Jag undrar: Vad är problemet?
          </note>
          <note type="speaker">
            Anf. 111 Socialförsäkringsminister ANNIKA STRANDHÄLL (S) replik:
          </note>
          <note>
            Herr talman! Jag till tacka Roland Utbult för att han ställer
            frågan så att jag får en möjlighet att tydliggöra detta.
          </note>
          <note>
            Som det ser ut i dag med vårdnadsbidraget i de utvärderingar
            som är gjorda kan man se att det finns en överrepresentation bland
            familjer som står längre från arbetsmarknaden. Av dem som ansöker
            om vårdnadsbidrag är det en kvinna på 92 procent av ansökningarna.
          </note>
          <note>
            När det gäller delen som handlar om att det finns en viss överrepresentation
            av kvinnor med annan etnisk bakgrund och den problematik som eventuellt
            skulle kunna finnas med det relaterar det till att det tyvärr
            är så att det är en grupp som har ännu svårare att komma in på
            svensk arbetsmarknad.
          </note>
          <note>
            I de fallen är det kontraproduktivt om de dessutom hamnar i en
            situa ­ tion där de uppbär ett vårdnadsbidrag som kanske isolerar
            dem från möj ­ ligheten att komma in på svensk arbetsmarknad och
            ta del av aktiva in ­ satser för att komma in på arbetsmarknaden
            under de år som de är hemma med ett vårdnadsbidrag.
          </note>
          <note>
            Dessutom kanske barnen som finns i de familjerna hade behövt
            komma i kontakt med svensk förskola för att lära sig språket och
            sedermera ha med sig det i en snabbare integration in i det svenska
            samhället.
          </note>
          <note>
            Det är inget misstroende på något sätt mot någon. Däremot har
            vi en situation där detta är grupper som står ännu längre från
            arbetsmarknaden och som har ännu svårare att komma in.
          </note>
          <note type="speaker">
            Anf. 112 ROLAND UTBULT (KD) replik:
          </note>
          <note>
            Herr talman! Tack, socialförsäkringsministern, för svaret och
            för förtydligandet. Jag tror att ministern har rätt känsla för
            detta. Jag är inte orolig på så sätt. Jag ville bara få det förtydligat
            att våra invandrarföräldrar som kommer har minst lika bra kapacitet
            att bestämma som våra infödda föräldrar, om jag kallar dem så.
          </note>
          <note>
            Sedan skulle jag vilja att ministern hjälper mig med en sak.
            Det gäller något som ledamoten Teresa Carvalho sade. Det fungerar
            så med replikrätten att jag som hela tiden kommer sist på talarlistan
            inte har chans att ta replik på dem som är före. Teresa hade jag
            tyvärr inte chans att ta replik på. Jag får alltid vänta till
            sist, och sedan kastar sig alla förhoppningsvis över mig.
          </note>
          <note>
            Teresa Carvalho hade ett anförande här. Hon sade att vårdnadsbidraget
            håller borta kvinnor från arbete. Det gör egentligen också föräldraförsäkringen
            i så fall. Du får ledigt från arbetet för att vara hemma med hjälp
            av vårdnadsbidraget. Poängen med båda reformerna är att man ska
            vara hemma med sina barn. Det är väl ingen som vill skrota föräldraförsäkringen.
          </note>
          <note>
            Du talar här om att det är väldigt många kvinnor som har vårdnadsbidrag,
            och det är sant. Men det finns också män som har det. Precis som
            med föräldraförsäkringen så hoppas vi att det ska vara fler män
            som tar del av det.
          </note>
          <note>
            Jag skulle vilja att du hjälper mig. Föräldrarna är de som kan
            bestämma detta bäst. Vad är problemet med att föräldrarna får
            sitt självbestämmande och sin egenmakt i frågan om vårdnadsbidraget?
          </note>
          <note type="speaker">
            Anf. 113 Socialförsäkringsminister ANNIKA STRANDHÄLL (S) replik:
          </note>
          <note>
            Herr talman! Om man ska vara riktigt noga har vi i dag i Sverige
            en individualiserad föräldraförsäkring. Den är individualiserad
            med en överlåtelserätt. Det är den enda socialförsäkring som är
            konstruerad på det viset.
          </note>
          <note>
            Det innebär att såväl mammor som pappor har rätt till sina dagar.
            Vi har ett ojämställt samhälle där det finns en strukturell ojämställdhet
            som till exempel innebär att kvinnor ofta har lägre löner när
            de kommer in på arbetsmarknaden. Det gör att de i samtalet vid
            köksbordet kanske inte har direkt jämställda förutsättningar när
            de sätter sig ned och talar.
          </note>
          <note>
            Det är kanske ofta så att kvinnan är den som har den lägre lönen.
            Det blir därmed mer ekonomiskt fördelaktigt för familjen ifall
            det är kvinnan som är hemma. Inte minst i LO-familjer är detta
            kanske en problematik.
          </note>
          <note>
            Som Roland Utbult själv sade tror också vi att det är oerhört
            viktigt att såväl mammor som pappor är hemma, inte minst med tanke
            på barnens rätt. Man har rätt till båda sina föräldrar även när
            man är liten och att man har både en far och en mor som är villiga
            att ta del av ansvaret.
          </note>
          <note>
            Faktum är att för de flesta barn är det i genomsnitt så att kvinnor
            tar ut 80 procent av all föräldraledighet. Tycker vi att det är
            rimligt 2014 med de konsekvenser som vi också har målat upp att
            det får för kvinnors arbetsliv i övrigt och inte minst för kvinnors
            pensioner?
          </note>
          <note type="speaker">
            Anf. 114 PATRIK ENGSTRÖM (S):
          </note>
          <note>
            Herr talman! När man kommer sist på talarlistan är det mycket
            som redan är sagt. Men jag tänkte försöka säga någonting i alla
            fall, nämligen följande:
          </note>
          <note>
            Politik handlar mycket om att vilja, och politik handlar mycket
            om att prioritera. SD valde att stödja de borgerliga partiernas
            budget alternativ i stället för sitt eget. Det innebär tyvärr
            att anslagen i utgiftsområde 12 blir 784 miljoner lägre än med
            regeringens budgetalternativ. Detta får naturligtvis konsekvenser.
          </note>
          <note>
            I dag debatterar vi vad vi vill göra och om vi ska satsa mer
            eller mindre på barnfamiljerna. Jag är övertygad om att debatten
            kommer att fortsätta i den kommande valrörelsen. Vi i S, MP och
            V är beredda att satsa på barnen.
          </note>
          <note>
            För det första: Vi vill höja föräldrapenningen på grundnivå från
            225 till 250 kronor per dag. Skälen till det är uppenbara. En
            höjd grundnivå når framför allt unga föräldrar som inte har hunnit
            etablera sig på arbetsmarknaden eller dem som av andra skäl inte
            uppfyller kraven på att få föräldrapenning på sjukpenningnivå.
            Dessa hushåll löper högre risk för ekonomisk utsatthet.
          </note>
          <note>
            En höjd grundnivå kommer att öka hushållens ekonomiska standard
            med ca 750 kronor per månad om 30 ersättningsdagar tas ut. Höjningen
            stärker helt enkelt ekonomin för barnfamiljshushåll med låga inkomster,
            och det är fördelningspolitiskt träffsäkert.
          </note>
          <note>
            För det andra: Vi vill höja underhållsstödsbeloppet med 300 kronor
            per månad och barn. Skälen är också här uppenbara. Ensamstående
            föräldrar har en knappare ekonomi än föräldrar som är gifta eller
            sambor. Detta gäller särskilt ensamstående mammor.
          </note>
          <note>
            Dagens underhållsstöd täcker inte hälften av normalkostnaden
            för barnet när hänsyn har tagits till barnbidraget. Detta gäller
            särskilt de äldre barnen. Att höja underhållstödsbeloppet är fördelningspolitiskt
            träffsäkert.
          </note>
          <note>
            Jag vet inte om det är en tillfällighet, men underhållsstödets
            belopp har inte höjts sedan 2006. Det är åtta år sedan. Den senaste
            höjningen gjordes av en socialdemokratisk regering, så det kanske
            inte är någon tillfällighet. Nivån för underhållsstödet är helt
            enkelt inte en prioriterad fråga för de borgerliga partierna.
          </note>
          <note>
            Herr talman! Vi vill se en omfördelande profil på familjepolitiken.
            En grundläggande strävan för oss är att skapa förutsättningar
            för jämlika uppväxtvillkor för alla barn. Det är därför vi vill
            höja föräldrapenningen på grundnivå, och det är därför vi vill
            höja underhållsstödsbeloppet. Vi anvisar 83 909 miljoner kronor
            för utgiftsområde 12 för 2015, vilket är 784 miljoner mer än de
            borgerliga partierna.
          </note>
          <note>
            Jag yrkar bifall till S, MP:s och V:s reservationer under punkt
            1 och l0 och ställer mig bakom våra särskilda yttranden.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 9.)
          </note>
          <note>
            § 7 Migration
          </note>
          <note>
            Socialförsäkringsutskottets betänkande 2014/15:SfU4
          </note>
          <note>
            Utgiftsområde 8 Migration (prop. 2014/15:1 delvis)
          </note>
          <note>
            föredrogs.
          </note>
          <note type="speaker">
            Anf. 115 CARINA OHLSSON (S):
          </note>
          <note>
            Herr talman! Nu ska vi debattera socialförsäkringsutskottets
            fjärde betänkande för dagen. Det handlar om migration. Utskottet
            tillstyrker regeringens budgetproposition om förslag om anslag
            för utgiftsområdet. Därför yrkar jag och Socialdemokraterna bifall
            till utskottets förslag i betänkandet och avslag på samtliga reservationer.
          </note>
          <note>
            Herr talman! Snart går vi på julledighet. Många av oss, kanske
            alla, kommer då som jag att fira jul ihop med nära och kära. Även
            om den politiska situationen är rörigare än brukligt här i riksdagen
            kanske man lyckas glömma det i några timmar eller under några
            dagar. Men även om situationen är rörig är den inte jämförbar
            med hur det ser ut i många länder som befinner sig i krig och
            konflikt.
          </note>
          <note>
            Vi vet att 54 miljoner människor befinner sig på flykt i världen.
            Det är viktigt, när vi tänker på detta, att Sverige har och ska
            ha en human asylpolitik och vara en fristad för den som flyr förföljelse,
            krig och förtryck. Allt fler söker skydd undan krig och förföljelse.
            Antalet flyktingar och fördrivna i världen är det högsta sedan
            andra världskriget.
          </note>
          <note>
            En betydande orsak till detta är den eskalerande konflikten i
            Mellanöstern, som har drivit miljontals människor på flykt. Hittills
            har närmare 3 ½ miljon syrier flytt till Libanon, Jordanien, Irak
            och Turkiet. Samtidigt pågår flera andra allvarliga konflikter
            i världen som tvingar många människor att fly, i första hand inom
            landet eller till något angränsande land. Under 2014 har också
            antalet asylsökande eritreaner ökat, och för 2015 gör regeringen
            en bedömning som säger att fler än hälften av antalet asylsökande
            till Sverige kommer att komma från Syrien och Eritrea.
          </note>
          <note>
            Precis nu i dagarna har vi kunnat se en fotoutställning här i
            riksdagen. Det är flyktingar som har kommit till Edsbyn som är
            porträtterade. Vi kan läsa vad till exempel Marame från Syrien
            säger: Jag trodde att alla mina drömmar dog under kriget i Syrien.
            Men här och nu har jag börjat drömma igen. Ghebriela från Eritrea
            säger: När min son går ut vet jag att han kommer tillbaka.
          </note>
          <note>
            Detta är fantastiska ord från någon som har varit i en sådan
            situation. Det speglar också människors kraft att komma tillbaka
            och fortsätta att drömma om och hoppas på livets förutsättningar
            och framtid.
          </note>
          <note>
            Sammantaget görs bedömningen att antalet asylsökande liksom antalet
            personer som ansöker om uppehållstillstånd som anhöriga till någon
            som beviljats uppehållstillstånd som skyddsbehövande kommer att
            fortsätta ligga på en mycket hög nivå under 2015 och framåt. Därför
            måste alla Sveriges kommuner ta ett solidariskt ansvar för mottagandet.
          </note>
          <note>
            Boendeplaneringen inom asylmottagandet utmanas därmed. Därför
            understryker ett enigt utskott vikten av att Migrationsverket
            ska ges möjlighet att driva boende i egen regi i syfte att säkerställa
            tillräcklig kapacitet. Myndighetsorganisationen vid mottagande
            av nyanlända behöver också ses över.
          </note>
          <note>
            Översynen ska leda till förslag som säkerställer att kommunernas
            mottagande av nyanlända invandrare motsvarar behovet. På så sätt
            kan dagens situation där många tvingas vänta alldeles för länge
            på en kommunplats undvikas. Den ska också leda till förbättrade
            planeringsförutsättningar för kommunal verksamhet.
          </note>
          <note>
            Vi vet att Migrationsverket kommer att expandera. Under 2015
            kommer verket att ha över 5 500 anställda. Man kommer också att
            finnas på fler orter i landet. Redan nu arbetar de anställda sjudagarsvecka
            och även i skift.
          </note>
          <note>
            För att Sverige ska kunna fortsätta bedriva en human och rättssäker
            asylpolitik och för att upprätthålla långsiktigheten måste asylprocessen
            vara så kort som möjligt med bibehållen rättssäkerhet och också
            ha ett tydligt avslut. Människor som har beviljats uppehållstillstånd
            ska så snabbt som möjligt påbörja sin etablering i det svenska
            samhället.
          </note>
          <note>
            Därför tillkännager riksdagen för regeringen att en offentlig
            utredning tillsätts som bör lämna förslag på ett system för mottagandet
            som främjar en snabb etablering. Detta vet jag att också regeringen
            tycker är angeläget. Det kan till exempel handla om att de asylsökande
            kan börja lära sig svenska, att barnen får möjlighet till förskola
            med mera.
          </note>
          <note>
            Det finns goda exempel, bland annat i min egen region Västra
            Götaland. Om detta har jag kunnat läsa i min lokaltidning, Nya
            Lidköpings-Tidningen. Där har funnits rubriker om syriska läkare
            som utbildas i expressfart. En annan rubrik har varit ”Utländska
            läkare räddar sjukvården”.
          </note>
          <note>
            För två år sedan flydde Maher Abbas och hans familj från Syrien.
            Nu jobbar han som barnläkare på sjukhuset i Skövde. Hans kommentar
            till detta är: Det känns skönt att jag kan klara mig själv. Jag
            behöver inget ekonomiskt stöd och betalar skatt.
          </note>
          <note>
            För att få än fler goda exempel är det viktigt att förbättra
            effektiviteten och öka samarbetet mellan Migrationsverket och
            andra berörda myndigheter såsom domstolar, Sveriges Kommuner och
            Landsting och även med civilsamhället. Jag vet att detta är på
            gång, och troligtvis kommer ministern att redogöra för det i sitt
            anförande senare. Det är viktigt att öka kunskapen om hur processen
            från asylansökan till etablering eller återvändande fungerar,
            kontinuerligt följa och analysera utvecklingen och vidta nödvändiga
            åtgärder.
          </note>
          <note>
            Som jag sa tidigare är det viktigt att alla kommuner tar sin
            del av ansvaret för migrationen. Tyvärr är det inte på det sättet
            i dag. Det är också viktigt att hela EU och Europa tar sin del
            av ansvaret för en bra etablering för så många som vi behöver
            ta emot när de flyr från krig, konflikter och tortyr.
          </note>
          <note>
            (Applåder)
          </note>
          <note type="speaker">
            Anf. 116 MARKUS WIECHEL (SD):
          </note>
          <note>
            Herr talman! Sverige är ett bra land, och jag är stolt över att
            kalla mig svensk. Vi lever i frihet, demokrati och välfärd. Men
            tyvärr är inte allt bra. Det är långt ifrån bra.
          </note>
          <note>
            År 2012 registrerades hela 19 000 nya pensionärer hos kronofogden.
            Och vi har 800 000 pensionärer som i dag lever helt eller delvis
            på garantipension; det innebär i dag 7 000 kronor för en gift
            pensionär eller drygt 7 800 kronor för den som är ogift.
          </note>
          <note>
            Antalet vårdplatser i Sverige har minskat. I genomsnitt är antalet
            disponibla vårdplatser per tusen invånare 2,7. Det är under EU-snittet
            på 5,3. Norge och Danmark har ca 20 procent fler vårdplatser än
            Sverige. Och Finland har mer än dubbelt så många vårdplatser som
            Sverige.
          </note>
          <note>
            År 2013 personuppklarades 10 procent färre brott än föregående
            år. Den svenska skolan är i förfall. Och antalet utanförskapsområden
            ökar. Listan med saker som inte är bra kan tyvärr göras mycket
            lång. Den kan göras lång på grund av ett kapitalt misslyckande
            när det gäller prioriteringspolitik. Politik handlar om prioriteringar,
            oavsett vad övriga partiers ledamöter i denna kammare tycker om
            det.
          </note>
          <note>
            Det finns ett område som vare sig de rödgröna eller Alliansen
            vill omvärdera. Det är invandringspolitiken. Nyligen släppte Migrationsverket
            sin uppdaterade kostnads- och verksamhetsprognos. Av den framgick
            det att prognoserna revideras upp kraftigt. Kostnaderna väntas
            öka ytterligare, med 17 miljarder kronor. Det är utöver de enorma
            summor som regeringen redan har budgeterat för. Det är minsann
            ingen som ifrågasätter det, förutom Sverigedemokraterna. Vi är
            de enda som vågar diskutera frågan om prioriteringar öppet.
          </note>
          <note>
            Vi anser inte och kommer aldrig att anse att Ulla, Sven-Erik
            eller Gudrun ska vanvårdas på sina äldreboenden för att pengarna
            i stället pumpas in i en totalt havererad massinvandringspolitik.
            I grunden handlar det om enkel matematik. Den borde i alla fall
            vara enkel för de allra flesta. Ju fler som kommer hit, desto
            högre kostnader får vi och desto mindre pengar blir det kvar till
            trygghet och välfärd. Enligt Migrationsverket antas så många som
            187 900 nya personer komma till Sverige under nästa år. Då handlar
            det endast om flyktingar, anhöriginvandrare och arbetskraftsinvandrare.
          </note>
          <note>
            Sverige är och ska vara ett öppet land. Det står jag bakom. Men
            när invandringen till ett litet land på drygt nio miljoner människor
            börjar närma sig 200 000 per år har det gått för långt. Vår inställning
            är ett tydligt och bestämt nej till fortsatt massinvandring till
            Sverige. Sverigedemokraterna vill skapa en invandringspolitik
            som är human, effektiv, konsekvent och rättssäker. Vi vill göra
            den mer ansvarsfull genom att begränsa invandringen i förhållande
            till vad Sverige som land klarar av, precis som våra grannländer
            har gjort. Vi vill göra flyktingpolitiken effektiv genom att för
            mindre pengar kunna hjälpa fler i närområdet.
          </note>
          <note>
            Våra viktigaste förslag är för det första skärpt asylinvandring.
            Det kan vi uppnå genom att efterleva Dublinförordningen och begränsa
            flyktinginvandringen till en mindre mängd flyktingar som uppfyller
            kraven i FN:s flyktingkonvention samt ett antal kvotflyktingar.
          </note>
          <note>
            För det andra måste vi införa strikta försörjningskrav för anhöriginvandrare.
            Naturligtvis ska individer som har kommit till Sverige kunna återförenas
            med sina familjer. Det är en självklarhet. Men då ska den här
            boende invandraren ansvara för försörjningen. Det är ett fullt
            rimligt krav tycker vi. Det tycker sannolikt de allra flesta,
            förutom ni övriga i kammaren.
          </note>
          <note>
            För det tredje måste vi ändra arbetskraftsinvandringen och göra
            den behovsprövad. Det är inte rättvist att Sveriges nära 400 000
            arbetslösa inte bara ska behöva konkurrera med varandra om de
            jobb som finns utan även med billig lågkvalificerad arbetskraft
            från andra länder. Vi har tidigare lämnat förslag på ett blåkortssystem
            som garanterar att de som kommer hit varken konkurrerar ut inhemsk
            arbetskraft eller blir en belastning för samhället genom låga
            löner. Tillsammans kan vi på riktigt bromsa den oresonliga utveckling
            som vi nu ser i prognoserna.
          </note>
          <note>
            Det finns även en annan aspekt av nuvarande invandringspolitik
            som jag vill passa på att lyfta upp i denna debatt. Det handlar
            om kommunerna. Det är inte nog med att statens finanser urholkas;
            utvecklingen är liknande för kommunerna runt om i vårt land.
          </note>
          <note>
            I en pilotstudie som Migrationsverket och SKL har gjort konstateras
            det att kostnaderna för invandringen vida överstiger de ersättningar
            som kommunerna får från staten. Ersättningen för kostnader för
            förskolan är så låg som 55 procent av kommunernas ökade kostnader.
            För skolan ligger den på ca 80 procent.
          </note>
          <note>
            Inom nästan samtliga politikområden talas det varmt om det kommunala
            självstyret. Men i detta fall tvingas kommunerna lägga sig platt.
            Trots att de själva har bäst insikt i vilka förutsättningar som
            finns i kommunerna förutsätts det i dag att alla kommuner ska
            ta ansvar. Det är ett ansvar som de aldrig har bett om och som
            de i många fall inte klarar av. Sverigedemokraterna förespråkar
            ett riktigt kommunalt självbestämmande, även i detta fall.
          </note>
          <note>
            I regeringens budget utgör de sammanlagda kostnaderna för utgiftsområde
            8 för 2015–2018 hela 65,3 miljarder. Om man lägger till den starkt
            länkade kostnaden för utgiftsområde 13 Integration uppgår summan
            till 151,6 miljarder. Om man lägger till Migrationsverkets ytterligare
            behov på 17 miljarder ges 168,6 miljarder. Och då är välfärdskostnaderna
            fortfarande inte medräknade.
          </note>
          <note>
            Ni ser att dagens situation inte håller. Det förstår vem som
            helst. I vårt budgetförslag har vi skurit ned kraftigt på dessa
            anslag och prioriterar i stället en återuppbyggd välfärd för både
            unga och gamla.
          </note>
          <note>
            Herr talman! Avslutningsvis vill jag vara tydlig med att jag
            och Sverigedemokraterna står bakom samtliga SD-reservationer i
            betänkandet men för tids vinnande yrkar jag enbart bifall till
            reservation 1.
          </note>
          <note>
            (Applåder)
          </note>
          <note type="speaker">
            Anf. 117 CARINA OHLSSON (S) replik:
          </note>
          <note>
            Herr talman! Jag har mycket svårt att förstå den logik som Markus
            Wiechel använde sig av i talarstolen när det gäller äldreomsorgen
            och pensionärernas situation efter att Markus Wiechel aktivt har
            tagit ställning för en budget som innehåller lägre anslag på dessa
            områden. Markus Wiechel tog också upp förskola med mera, och där
            är det samma sak. Markus har röstat för en budget som har ett
            lägre anslag på de områdena.
          </note>
          <note>
            När ramarna antogs här i kammaren röstade alla åtta partier på
            samma budgetram. Men sedan förstår jag inte logiken. Markus hävdar
            att man har två förslag och väljer vilket som man debatterar vid
            olika tillfällen. Jag skulle gärna vilja ha klarhet i detta. Jag
            brukar beteckna mig själv som normalbegåvad, men det här övergår
            mitt förstånd. Jag förstår inte hur man kan debattera två budgetar
            samtidigt och också välja i vilket sammanhang som man ska hävda
            den ena budgeten framför den andra. Här skulle jag gärna vilja
            ha ett klargörande.
          </note>
          <note>
            Ni hade ju kunnat ta ställning på ett helt annat sätt för att
            säkra och trygga äldreomsorg, sänka skatten för pensionärer, mer
            pengar till förskola och skola – det som du pratar om som välfärdens
            förutsättningar. När väljer ni det ena eller det andra?
          </note>
          <note type="speaker">
            Anf. 118 MARKUS WIECHEL (SD) replik:
          </note>
          <note>
            Herr talman! Tack för frågan, Carina Ohlsson! Vi har röstat för
            Sverigedemokraternas budget. Det är Sverigedemokraternas budget
            som vi står bakom.
          </note>
          <note>
            Vi är invalda i Sveriges riksdag för att ta ansvar, och vi vill
            företräda en politik som skapar en positiv samhällsutveckling.
            Det går före en eventuell praxis som de andra partierna har skapat.
          </note>
          <note>
            Vårt ansvar här i Sveriges riksdag är att föra en politik för
            Sveriges bästa, och det gör vi genom att gå emot massinvandring,
            vilket övriga partier förespråkar. Det är massinvandringen som
            orsakar väldigt många problem.
          </note>
          <note type="speaker">
            Anf. 119 CARINA OHLSSON (S) replik:
          </note>
          <note>
            Herr talman! Då undrar jag om Markus Wiechel har varit ute och
            sett hur verksamheterna ser ut när det handlar om äldreomsorg,
            förskola och det exempel från Västra Götalandsregionen som jag
            tog upp om läkarbristen. Man har nu varit ute och sökt efter läkare
            och anordnat ett valideringssystem och undervisning i ”sjukvårdssvenska”.
            Det spelar ingen roll om det är läkare från Holland, Spanien,
            Syrien och så vidare.
          </note>
          <note>
            När det gäller de samhällsekonomiska konsekvenserna nämnde jag
            i talarstolen exemplet om Maher Abbas. Han är alltså utbildad
            barnläkare och kunde börja jobba efter ett och ett halvt år. Markus
            Wiechel kan kanske räkna ut hur mycket detta sparar, om man nu
            ska se människor som siffror. Markus Wiechel sade ju att det inte
            går att förena, men vi ser ju tydligt att det går.
          </note>
          <note>
            Jag tog upp exempel om barnomsorg, förskola och äldreomsorg,
            medan Markus tog upp exempel på det som är traditionellt svenska
            namn. Det är ganska vanligt att de anställda inom äldreomsorgen
            har namn som Jasmine, Abbas, Helena, Fatima. Det är inte traditionellt
            svenska namn, men det finns en förkärlek för att lyfta fram –
            det har vi ju hört hela dagen här – fosterland och annat. Man
            säger att man står för alla medborgare, men hur drar man då gränsen
            för vad som är medborgare? Hur ser man på lönsamheten? Och hur
            ser man på om den personalen skulle tas bort från verksamheterna?
          </note>
          <note type="speaker">
            Anf. 120 MARKUS WIECHEL (SD) replik:
          </note>
          <note>
            Herr talman! Till att börja med är det väldigt populärt bland
            företrädare för såväl övriga oppositionen som för regeringen –
            som Carina Ohlsson företräder – att lyfta fram alla de positiva
            följderna av den invandringspolitik som i dag förs i Sverige.
            Man lyfter också fram högkvalificerad arbetskraft såsom läkare,
            som vi faktiskt är i stort behov av i dag.
          </note>
          <note>
            Som jag sade i mitt anförande är Sverigedemokraterna för den
            sortens invandring. Enligt blåkortsdirektivet som vi har föreslagit
            här i Sveriges riksdag ska personer som vi är i behov av fortsatt
            kunna komma till Sverige och bidra. Det är en självklarhet för
            oss. Jag ser inte riktigt hur man kan blanda in detta i kritiken
            mot vår invandringspolitik.
          </note>
          <note>
            Sedan kan jag passa på att säga att när det gäller verksamhetsbesök
            har jag och även andra sverigedemokrater besökt flera verksamheter
            och sett vilka insatser många människor som har kommit till Sverige
            gör, men det har ingenting att göra med de problem som skapas
            på grund av att det är alldeles för många som kommer hit och belastar
            systemen. Det var det som jag lyfte fram i mitt anförande, vilken
            belastning det är för samhället i stort. Skulle det bara handla
            om de människor som kommer hit och bidrar väldigt mycket till
            Sverige skulle det inte vara något problem. Men det är ett problem,
            och det ser i stort sett alla utom vissa politiker i denna kammare.
          </note>
          <note type="speaker">
            Anf. 121 MARIA FERM (MP):
          </note>
          <note>
            Herr talman! Asylrätten, rätten att söka och få internationellt
            skydd undan förföljelse, kom till efter andra världskriget och
            Förintelsen. Miljontals människor miste sina liv i nazisternas
            koncentrationsläger, och vi lovade varandra att vi inte skulle
            låta det hända igen. Vi skulle inte vända bort blicken när människor
            riskerar att utsättas för den mest fruktansvärda behandling som
            går att föreställa sig, utan vi skulle skapa internationella regler
            för skydd. Genèvekonventionen kom till 1951 och dess tilläggsprotokoll
            1967.
          </note>
          <note>
            Människor har rätt till en fristad undan förföljelse och vi ska
            behandla dem som tvingas fly på samma sätt som vi själva skulle
            vilja bli behandlade om vi var tvungna att fly. De löften som
            vi gav varandra när vi skrev under de här konventionerna prövas
            nu.
          </note>
          <note>
            Inte sedan andra världskriget har så många människor varit på
            flykt i världen som nu. Människor flyr undan diktaturen i Eritrea,
            krig i Somalia, minoritetsförtryck i Burma eller Myanmar, inbördeskriget
            i Syrien och norra Irak. Det är när asylrätten ifrågasätts som
            det är som viktigast att stå upp för den. Det är när många människor
            tvingas på flykt som medmänsklighet behövs som mest.
          </note>
          <note>
            Och tyvärr är det just när asylrätten behövs som bäst som röster
            höjs för att vi ska göra mindre och rädda färre. Borgerliga ledarsidor
            vill minska ”volymerna”, precis som om begreppet volym vore en
            synonym till begreppet människa. Inte för att de ifrågasätter
            behovet av skydd för asylsökande från Syrien, för det råder inget
            tvivel om den fruktansvärda situation som de har flytt ifrån,
            utan för att de tycker att vi ska sätta en gräns för hur många
            vi ska försöka rädda.
          </note>
          <note>
            Inbördeskriget i Syrien har pågått i över tre års tid. Över tio
            miljoner syrier har tvingats lämna sina hem. Tre miljoner har
            lyckats lämna landet och de allra flesta av dem bor i flyktingläger
            i krigets närhet i grannländer som Turkiet, Libanon och Jordanien.
          </note>
          <note>
            Jag besökte ett flyktingläger precis på gränsen mellan Syrien
            och Turkiet i våras och såg den misär som livet i ett flyktingläger
            är. Det fungerade så klart okej för stunden och gav ett tillfälligt
            skydd, men det var knappast en permanent lösning för de många
            tusen personer som bodde där. På sjukhuset i närheten av lägret
            vred sig ett litet barn i smärta efter att ha träffats av granatsplitter.
          </note>
          <note>
            En månad efter att jag besökt det smällde en bomb där som dödade
            och skadade ett tiotal syriska flyktingar på väg ut ur Syrien.
            Människor ska inte tvingas leva och dö i flyktingläger i länder
            som är betydligt sämre rustade än de rika länderna i EU för att
            ge flyktingar ett gott mottagande och trygg fristad.
          </note>
          <note>
            Några få lyckas ta sig från krigets Syrien till Europa och Sverige.
            Det är inte lätt eftersom det inte finns några lagliga sätt för
            asylsökande att ta sig till Europa. Om du antas söka asyl får
            du inte visum och är därför utlämnad till flyktingsmugglare. Flyktingar
            måste betala mycket pengar och ge sig ut på farliga resor över
            Medelhavet med livet som insats.
          </note>
          <note>
            Hittills i år har över 3 000 personer dött på sin flykt till
            Europa. Medelhavet håller på att förvandlas till en kyrkogård.
            Det är en situation som går att förändra. Att människor dör på
            sin flykt till Europa är ingen naturlag. Vi kan ta vårt ansvar
            för människor på flykt genom att skapa lagliga vägar in för asylsökande,
            och gör vi inte det är vi delansvariga till att människor mister
            sina liv i jakten på frihet.
          </note>
          <note>
            Jan Egeland, generalsekreterare för Norska Flyktinghjälpen, menar
            att den förvärrade situationen och det hårdnade klimatet vi nu
            ser i Syriens grannländer är orsakade av europeiska länders strategi
            att säga att de i stället ska hjälpa på plats. Det har lett till
            att Syriens grannländer känner att det räcker och stänger gränserna
            för de flyktingar som är kvar i Syrien.
          </note>
          <note>
            Egeland menar att ”det som behövs är att andra, förutom grannländerna
            tar emot många, många fler syriska flyktingar. Annars får vi leva
            med att vi stått och sett på medan människor vi hade kunnat rädda
            istället dör.” Det är just det som det handlar om. Ska vi stå
            och se på medan människor som vi hade kunnat rädda dör? Ska de
            som kommer efter oss tänka tillbaka på vår tid och se att vi var
            en del av förtrycket eller ska de se att vi tog strid för människovärdet,
            för varje människas rätt till liv?
          </note>
          <note>
            Olle Wästberg citerade 2012 Raoul Wallenberg, som lyckades rädda
            100 000 judar undan en säker död, bland annat genom att dela ut
            svenska skyddspass under andra världskriget. Så här sa Wallenberg
            1945 om varför han tog oerhörda risker för att rädda andra: ”För
            mig finns inget annat val. Jag har åtagit mig denna uppgift och
            jag skulle aldrig kunna återvända till Stockholm utan att veta
            med mig att jag gjort allt som står i mänsklig makt för att rädda
            så många judar som möjligt.”
          </note>
          <note>
            Vi har all anledning att känna en enorm stolthet över det som
            Raoul Wallenberg åstadkom. Hur vi agerar nu kommer att avgöra
            hur de som kommer efter oss ser på oss och på vår tid. Varje människoliv
            räknas.
          </note>
          <note>
            Jag yrkar bifall till utskottets förslag i betänkandet.
          </note>
          <note type="speaker">
            Anf. 122 MARKUS WIECHEL (SD) replik:
          </note>
          <note>
            Herr talman! Jag vill börja med att säga att jag har stor respekt
            för Maria Ferm. Hon drivs av en strävan att hjälpa utsatta människor,
            och det är tydligt att hon har ett starkt engagemang gällande
            de här frågorna.
          </note>
          <note>
            Det har jag också. Skälet till att jag över huvud taget engagerade
            mig politiskt var för att hjälpa utsatta människor att få det
            bättre, framför allt de som har det mycket svårt. Maria Ferm har,
            precis som jag, besökt flyktingläger runt om i världen. Tusentals
            människor befinner sig i läger för att de inte har något val.
            Av den anledningen förstår jag inte hur hon kan stå bakom regeringens
            politik och regeringens prioriteringar, när regeringen prioriterar
            de förhållandevis få människor som har det förhållandevis bra
            och har lyckats ta sig till Sverige, framför människorna i krisdrabbade
            länders närområden och i flyktinglägren. Jag förstår det inte.
          </note>
          <note>
            Tidigare i år deltog jag och andra från Sverigedemokraterna i
            en delegation till Jordanien. Vi besökte flyktinglägret al-Zaatari.
            Där träffade vi bland annat ordföranden för Jordaniens utrikesutskott.
            Han gjorde väldigt klart för oss att brist på plats finns inte,
            brist på vilja att hjälpa människorna finns inte. Det som krävs
            är mer resurser, mer pengar, för att klara av det åtagande som
            det innebär att ta hand om alla de människor som flyr.
          </note>
          <note>
            Av den anledningen är min mycket enkla fråga: Hur kan Maria Ferm
            stå bakom regeringens prioriteringar som innebär att man prioriterar
            förhållandevis få som tar sig hit framför miljontals människor
            som inte kan ta sig från sina hemländer?
          </note>
          <note type="speaker">
            Anf. 123 MARIA FERM (MP) replik:
          </note>
          <note>
            Herr talman! Det Sverige kan och bör göra är att prioritera både
            och, att bidra med katastrofhjälp i närområden, i krigets närhet,
            men såklart också stå upp för asylrätten för dem som lyckas ta
            sig till Sverige och Europa. Självfallet ska vi även arbeta för
            att skapa lagliga vägar in i Sverige och Europa för asylsökande.
          </note>
          <note>
            Ett stort problem är att många blir kvar i flyktingläger i närheten
            av kriget. Det finns flera anledningar till att det är ett problem,
            bland annat att det är farligt. Jag tog i mitt anförande upp att
            det finns stora problem med att vara kvar i närheten av krig.
            Dels sker ofta attacker mot flyktingläger, dels kan flyktingläger
            bli goda rekryteringsbaser; man vill dra in människor i kriget.
            Dessutom lever människor i fruktansvärd misär. Det gör att konflikter
            riskerar att sprida sig och bli värre. Man har kunnat se att om
            många människor bor kvar i flyktingläger i närheten av krig kan
            konflikterna eskalera, förlängas och spridas till större områden.
          </note>
          <note>
            Det finns alltså många anledningar till att vidarebosättning
            är viktigt och till att UNHCR och andra organisationer nu vädjar
            särskilt till de europeiska länderna att ta ett mycket större
            ansvar, för man ser att situationen annars kommer att förvärras
            och förlängas, och fler människor kommer att dö.
          </note>
          <note type="speaker">
            Anf. 124 MARKUS WIECHEL (SD) replik:
          </note>
          <note>
            Herr talman! Maria Ferm säger att man ska prioritera både och,
            men Miljöpartiet har bevisat att det inte går genom att göra avräkningar
            på 21 procent i biståndsbudgeten för nästa år. Sverige ligger
            i ett europeiskt perspektiv extremt högt när det kommer till avräkningar
            i biståndsbudgeten. Det är tydligt att miljöpartiregeringen helt
            enkelt inte kan prioritera både och.
          </note>
          <note>
            När det gäller lagliga vägar finns i dag lagliga vägar genom
            FN. Kvotflyktingsystemet är jättebra. Det är personer som inte
            haft något annat val som flytt, som kommit till ett läger och
            som är tvungna att vidarebosättas. Det är ett system som Sverigedemokraterna
            står bakom. Vi vill ta emot FN:s kvotflyktingar, för det är människor
            som helt enkelt inte haft möjlighet att ta sig hela vägen till
            Sverige.
          </note>
          <note>
            Maria Ferm talar om den dåliga standard som råder i flyktinglägren.
            Ja, det är dålig standard, men varför ska man då ta pengar från
            lägren, från närområdena, så att det blir ännu värre? Det är akut
            brist på mat och andra grundläggande förnödenheter i dessa områden.
            Det är akut brist på hjälp till människor som inte har något annat
            val än att vara i närområdet. Det är där den absoluta majoriteten
            av alla flyktingar finns, över 50 miljoner människor runt om i
            världen. De få som lyckats ta sig till Sverige har redan tagit
            sig i säkerhet för att sedan söka sig vidare. Det är inte dem
            vi ska lägga pengar på. Det är inte dem som regeringen ska lägga
            över 8 miljarder på, vilket sker i dag, utan pengarna ska satsas
            i närområdet.
          </note>
          <note>
            Det finns en fundamental skillnad mellan Sverigedemokraternas
            prioriteringar och övriga riksdagspartiers prioriteringar när
            man fullständigt struntar i de absolut hårdast drabbade flyktingarna.
          </note>
          <note type="speaker">
            Anf. 125 MARIA FERM (MP) replik:
          </note>
          <note>
            Herr talman! Det stämmer att det finns en fundamental skillnad
            mellan de prioriteringar som Sverigedemokraterna gör och de prioriteringar
            som andra partier gör, även om också de ser väldigt olika ut.
          </note>
          <note>
            Sverigedemokraterna vill lägga resurserna på att skicka tillbaka
            de personer som lyckats ta sig till Sverige. De som kämpat för
            sina liv, som riskerat sina liv när de satt sig i undermåliga
            båtar för att ta sig över Medelhavet och trots allt lyckats komma
            hit och äntligen fått känna vad trygghet innebär, dem vill Sverigedemokraterna
            prioritera att skicka tillbaka. Det är där de vill lägga resurserna.
            Det tycker vi är en helt felaktig prioritering.
          </note>
          <note>
            Vi tycker att det också är en felaktig prioritering att EU lägger
            oerhört stora resurser på att stänga ute människor snarare än
            på att satsa på livräddning och på att skapa lagliga vägar in
            för asylsökande.
          </note>
          <note>
            I dag går stora resurser till att bygga upp en mur runt Europa
            och till att försöka förhindra att människor över huvud taget
            lyckas ta sig in. Det är såklart resurser som man i större utsträckning
            hade kunnat lägga på katastrofhjälp eller på att förbättra flyktingmottagandet
            runt om i Europa. En av många framtidsfrågor är att säkerställa
            ett gott mottagande i alla Europas länder, att säkerställa att
            alla bidrar solidariskt till ett bättre flyktingmottagande än
            det som vi ser i dag.
          </note>
          <note type="speaker">
            Anf. 126 CHRISTINA HÖJ LARSEN (V):
          </note>
          <note>
            Herr talman! Som vi redan har hört andra före mig säga står vi
            nu mitt i den värsta flyktingkatastrof som världen har skådat
            sedan andra världskriget. I Syrien, på tröskeln till Europa, fortsätter
            det blodiga inbördeskriget. I Irak genomför Islamiska staten vad
            Amnesty betecknar som en etnisk rensning. I Eritrea pågår omfattande
            övergrepp mot civilbefolkningen, och det farliga och osäkra läget
            i Afghanistan, Sudan och Somalia fortsätter.
          </note>
          <note>
            Skriken från slakthusen i Syrien och Irak tränger då och då igenom
            till oss från tv-skärmen. Jag vill påminna om att det i grunden
            är dessa människors okränkbara mänskliga rättighet, rätten att
            söka skydd undan krig och förföljelse, vi i dag pratar om. Att
            stänga av tv:n och vända världen ryggen är inte ett alternativ.
          </note>
          <note>
            Sverige är alltid en del av världen, också när krigets fasor
            rasar eller diktaturer pressar oppositionen på flykt. Sverige
            har lovat att följa internationella konventioner om att respektera
            asylrätten, och vi har historiskt tagit detta ansvar på allvar.
            Därför är de danska judarnas historia sammanvävd med vår, därför
            är oppositionella från Chile och Iran nu en del av oss och därför
            är Balkankriget också en del av svensk historia.
          </note>
          <note>
            Om vi ska kunna känna stolthet när vi ser tillbaka på den tid
            vi är i nu behöver vi hitta politiska lösningar på de mycket konkreta,
            praktiska utmaningar som den stora flyktingkatastrof vi nu befinner
            oss i bjuder på. Vänsterpartiet går gärna före med dessa konkreta,
            praktiska lösningar.
          </note>
          <note>
            Först och främst behöver vi, precis som Maria Ferm framhöll,
            ständigt arbeta för att värna asylrätten, såväl i Sverige som
            i Europa och världen, och därunder skapa lagliga vägar att söka
            asyl för den som behöver det.
          </note>
          <note>
            Men vi behöver också göra andra saker. Vi måste se till att staten
            ansvarar för planering och genomförande av mottagandet. Det är
            tydligt att det inte alls fungerar att lämna över detta till marknadens
            alla skojare som just nu hyr ut skjul och kojor i hela Sverige.
            Därför har Vänsterpartiet tagit fram konkreta förslag för hur
            Migrationsverket ska kunna förfoga över anläggningsboenden. Vi
            är väldigt glada och stolta över att regeringen har tagit med
            det i sin budget.
          </note>
          <note>
            Det är uppenbart att det behövs snabba modulboenden om vi inte
            ska begränsa mottagandet till de kommuner som har tomma boenden
            eller som har sådana möjligheter. Dessutom behöver alla kommuner
            bli skyldiga enligt lag att ta emot nyanlända. Precis som man
            inte kan välja bort skola eller äldreomsorg i en kommun ska man
            inte kunna välja bort flyktingmottagande. Det är ett gemensamt
            ansvar som ska delas av oss alla.
          </note>
          <note>
            Vi behöver dessutom se till att asylsökande får språkundervisning
            från första dagen samt en självklar möjlighet att arbeta under
            asyltiden om man som sökande hittar en sådan möjlighet. Vi behöver
            skapa bättre sfi och snabb och effektiv validering så att de nyanländas
            kunskaper kan tas till vara eller kompletteras. Allt detta kommer
            vi att diskutera mycket mer på måndag när vi debatterar integration
            och jämställdhet.
          </note>
          <note>
            Herr talman! Vänsterpartiet visar tydligt att det finns lösningar.
            Och det absolut viktigaste för att skapa inkludering är en helt
            annan bostads ‑ , utbildnings- och arbetsmarknadspolitik än den
            Alliansen har erbjudit de senaste åtta åren. Vi måste bygga bra,
            billiga bostäder i blandade former, vi måste skapa likvärdiga
            skolor som inte segregerar och sorterar och vi måste ha en politik
            för full sysselsättning som gäller alla oavsett varifrån man kommer.
            En lyckad inkludering förutsätter en stark generell välfärd av
            hög kvalitet tillsammans med kamp mot rasism och diskriminering.
          </note>
          <note>
            Med den rödgröna budget som Vänsterpartiet förhandlade fram med
            regeringen tog vi några första, viktiga steg för att skapa ett
            sådant Sverige – ett tryggt samhälle med lika villkor och rättigheter
            som rymmer oss alla, oavsett om vi är födda i Kiruna, Kigali,
            Karlstad eller Kabul.
          </note>
          <note>
            Det är denna budget som borgerligheten valde att rösta ned tillsammans
            med Sverigedemokraterna. SD har nu gjort klart att de är beredda
            att ta vår gemensamma framtid som gisslan enbart för att driva
            igenom sitt hat mot invandrare. De är inte intresserade av att
            göra livet bättre för vanligt folk – de röstar för borgerlig politik
            och skyller sedan på flyktingar.
          </note>
          <note>
            När det nu skickas upp borgerliga testballonger från liberala
            ledarsidor och från moderat håll om att begränsa anhöriginvandringen,
            eller att lösa så kallade integrationsproblem med lägre löner
            för vissa grupper, spelar man ett högt spel.
          </note>
          <note>
            För det första göder man Sverigedemokraternas falska problemformulering,
            där alla samhällsproblem ses genom en förvrängd och enögd kikare
            som enbart fokuserar på invandring.
          </note>
          <note>
            För det andra är det uppenbart att man är beredd att använda
            den allvarliga flyktingkatastrofen som ett slagträ mot arbetsmarknaden
            för att pressa löner och arbetsvillkor. Det finns knappast ett
            bättre sätt att mata rasismen än att använda flyktingar och arbetskraftsinvandrare
            som lönepressare.
          </note>
          <note>
            Jag hoppas att borgerligheten och framför allt Moderaterna ser
            vilket vägval de just nu står inför.
          </note>
          <note>
            Som ni vet har det alltid funnits några som har sagt att det
            här med flyktingmottagande inte funkar, som har sagt att vi inte
            har råd, att det inte finns plats eller att just dessa människor
            i behov av skydd inte alls passar in. De tyckte det när Europas
            judar sökte skydd. De tyckte det när kriget i Bosnien drev människor
            på flykt.
          </note>
          <note>
            Men det finns också alla vi andra – de allra flesta faktiskt
            – som är beredda att hitta lösningar och bygga ett samhälle på
            gemenskap. Jag hoppas att vi inte ska låta det där lilla, fega
            gänget bestämma över vår framtid.
          </note>
          <note>
            Med detta, herr talman, ställer jag mig bakom det särskilda yttrandet
            från Socialdemokraterna, Miljöpartiet och Vänsterpartiet samt
            reservation nr 7.
          </note>
          <note type="speaker">
            Anf. 127 MARKUS WIECHEL (SD) replik:
          </note>
          <note>
            Herr talman! Det vi debatterar i dag handlar om regeringens största
            satsning. Det handlar om ett område som man är villig att lägga
            näst intill obegränsat med resurser på. Med anledning av Migrationsverkets
            senaste prognos krävs dessutom ytterligare 17 miljarder för den
            här massinvandringspolitiken. Det är pengar som regeringen inte
            har budgeterat för, och inte heller oppositionen.
          </note>
          <note>
            Det skulle vara väldigt intressant att höra varifrån Christina
            Höj Larsen och andra företrädare för hennes parti tycker att dessa
            pengar ska tas.
          </note>
          <note>
            Är det den hårt slitande sjuksköterskan som ska betala genom
            höjd skatt på lönen? Är det läraren som ska förlora ännu en medarbetare
            på grund av de nedskärningar som krävs inom välfärden och inom
            skolan? Eller är det företagaren som har jobbat sju dagar i veckan
            mer eller mindre dygnet runt för att få ihop och kunna starta
            ett framgångsrikt företag som ska behöva betala ökade arbetsgivaravgifter?
          </note>
          <note>
            Min väldigt tydliga, konkreta fråga till Christina Höj Larsen
            är: Var ska pengarna tas för att bekosta den här massinvandringen?
          </note>
          <note type="speaker">
            Anf. 128 CHRISTINA HÖJ LARSEN (V) replik:
          </note>
          <note>
            Herr talman! Sverigedemokraterna är tvångsmässigt intresserade
            av var människor är födda och vilken gud de tillber. Däremot struntar
            de helt i hur livet ser ut för en ensamstående mamma som jobbar
            i vården – den person som Markus Wiechel just nämnde – för en
            långtidsarbetslös eller för en fattig garantipensionär.
          </note>
          <note>
            Hur ska vi annars tolka det när SD nyss fällde en budget som
            gynnar just de människor du talar om, Markus Wiechel?
          </note>
          <note>
            Du fällde en budget som gör att till exempel en ensamstående
            undersköterska får 300 kronor mer i månaden i underhållsstöd per
            barn, gratis läkemedel till barnen och lägre avgift för kulturskolan.
            Sådant som förbättrar vardagen, verkligheten, på riktigt röstade
            du mot.
          </note>
          <note>
            Du fällde en budget som sänker inkomstskatten för de fattigaste
            pensionärerna och höjer bostadstillägget. Sådant som gör skillnad
            i vardagen röstade du mot.
          </note>
          <note>
            Du röstade mot ett efterlängtat slopande av stupstocken i sjukförsäk
            ­ ringen, mot att ta bort den ovärdiga fas 3 för arbetslösa och
            mot en bank ­ skatt.
          </note>
          <note>
            Vi finansierar gemensam välfärd genom att vi hjälps åt. Ni röstar
            konsekvent för en borgerlig politik och skyller sedan på flyktingar.
            Det är ingenting annat än hyckleri, och jag förstår inte hur någon
            ska vilja lyssna på er efter att ha sett just detta.
          </note>
          <note type="speaker">
            Anf. 129 MARKUS WIECHEL (SD) replik:
          </note>
          <note>
            Herr talman! Jag tycker att det här är anmärkningsvärt av en
            företrädare för ett parti som förespråkar att man tar pengar från
            biståndet för att bekosta asylmottagningen i Sverige. På vilket
            sätt är det värt att prioritera dem som har råd att ta sig till
            Sverige framför de miljontals stackars människor som har det svårt
            runt om i världen? Att man dessutom har mage att påstå att vi
            skulle göra skillnad på hudfärg eller på varifrån man kommer är
            befängt.
          </note>
          <note>
            Herr talman! Jag fick fortfarande inte svar från Christina Höj
            Larsen på varifrån de här pengarna ska tas. Det är 17 miljarder
            det handlar om. Man kan inte bara trolla fram dem, och vem som
            helst vet att pengar inte växer på träd. Varifrån kommer de?
          </note>
          <note type="speaker">
            Anf. 130 CHRISTINA HÖJ LARSEN (V) replik:
          </note>
          <note>
            Herr talman! Medan vi andra diskuterar konkreta lösningar för
            hur vi ska hantera en svår situation väljer SD att låtsas som
            om de här människorna bara försvinner. De gör inte det. De är
            här, de har rätt att söka asyl och vi ska hantera det på bästa
            möjliga sätt. Vi har lite olika förslag. Vänsterpartiet har lagt
            fram väldigt konkreta förslag för hur vi ska hantera det.
          </note>
          <note>
            Ett viktigt sådant förslag är att alla kommuner ska hjälpas åt
            att ta emot. Som det är just nu är det väldigt ojämlikt fördelat.
            Vissa kommuner har mycket svårt att hantera det, för där finns
            det bostäder men inte arbete. Det helt rimliga, vettiga förslaget
            är att alla kommuner ska hjälpas åt med det.
          </note>
          <note>
            Vad säger SD då? Jo, vi ser att för dem är det viktigt att vi
            ska behålla den ojämlika fördelningen. Det är väldigt viktigt.
            Vi ska för Guds skull se till att kommuner ska kunna säga nej
            ännu mer. För mig visar det just detta: Ni är helt ointresserade
            av att lösa problem och göra skillnad på riktigt, för det ni verkligen
            behöver är att upprätthålla ett samhälle där det finns stora skillnader
            mellan folk och stora orättvisor för att sedan kunna skylla detta
            på invandrare. Det är fullständigt orimligt. Men jag antar att
            vi andra får fortsätta att diskutera konkret, praktisk politik,
            och så får ni fortsätta att stå och ropa i skogen.
          </note>
          <note type="speaker">
            Anf. 131 MIKAEL CEDERBRATT (M):
          </note>
          <note>
            Herr talman! Jag vill börja med att yrka bifall till förslaget
            i betänkandet och avslag på samtliga reservationer.
          </note>
          <note>
            I alla tider har människor rört sig. Drivkraften har varit densamma:
            nyfikenhet, att få det bättre eller att överleva.
          </note>
          <note>
            Utvecklingen har gjort att det nu går att röra sig fortare och
            längre. Det har naturligtvis inte varit helt friktionsfritt, men
            det har skapat utveckling. Idéer har fötts, erfarenheter har vunnits,
            kärleksband har knutits, handeln har utvecklats och människor
            har fått en fristad. Där människor kan röra på sig har kulturell
            och ekonomisk tillväxt skapats. Vi vet att samhällen som präglas
            av öppenhet och tolerans är mer innovativa, och i dagens värld
            av global konkurrens är Sveriges innovationskraft en viktig faktor
            för framgång.
          </note>
          <note>
            Men det är inte konstigt att människor blir lite avvaktande när
            det kommer nya människor till deras land. Det okända känns alltid
            lite farligt, men när man väl har bekantat sig en stund brukar
            den känslan försvinna.
          </note>
          <note>
            Utredningar har konstaterat att rörlighet skapar tillväxt rent
            ekonomiskt. När människor flyttar från ett land till ett annat
            ökar handeln mellan dessa länder. Egentligen är det inte så konstigt
            utan ganska självklart. Man behärskar språket, har god kunskap
            om hur man gör affärer i sitt hemland och har kontakter där.
          </note>
          <note>
            Öppenhet och rörelse av kapital, varor, tjänster och människor
            har gynnat Sverige. Vår välfärd har skapats av att vi som land
            varit öppna. Människor har kommit till Sverige när vi själva inte
            har haft tillräckligt med arbetskraft. Vi har med framgång sålt
            våra varor och tjänster över hela världen.
          </note>
          <note>
            Herr talman! Vi har en väl förankrad princip i vår utlänningslagstiftning,
            och den är att det är skyddsbehovet som är avgörande. Det innebär
            att vi inte vet hur många som kommer till vårt land utan att vi
            är beroende av hur omvärlden ser ut.
          </note>
          <note>
            Vi kan naturligtvis till viss del försöka påverka genom att bistå
            med hjälp i närområdet – det gör vi – och påverka EU:s medlemsstater
            att ta emot fler flyktingar. Sverige ska inte göra mindre, utan
            det är andra länder som ska göra mer.
          </note>
          <note>
            Det faktum att vi inte fullt ut kan styra mängden skapar naturligtvis
            många utmaningar för stat, landsting, kommuner och det civila
            samhället. Därför är det viktigt att lyssna på alla dem som berörs
            av att människor kommer till vårt land. Det gäller i allra högsta
            grad våra medborgare men även inom politiken våra kommunala kolleger.
            De t är de som ska se till att det finns bostäder, fungerande
            skola och barnomsorg och som genom försörjningsstödet har det
            yttersta ansvaret för människor.
          </note>
          <note>
            Vi har alltså en hemläxa att göra. Vi måste bättre kunna ge svar
            på hur vi löser bostadsbristen. Vi måste bättre kunna ge svar
            på hur kommunerna får förutsättningar att bättre ta emot våra
            nyanlända. Vi måste bättre kunna ge svar på hur vi fortare får
            dessa människor i arbete.
          </note>
          <note>
            Vi upplever nu att många asylsökande knackar på vår dörr. Men
            låt oss ha fokus inte på antalet utan på att så fort som möjligt
            få dem i arbete. Vi behöver det, för inom tio år kommer alla kommuner
            i Sverige – inklusive Stockholm – att ha ett minskande antal människor
            i arbetsför ålder, alltså mellan 16 och 64 år.
          </note>
          <note>
            När jag engagerade mig politiskt i Moderaterna var det för att
            jag tror på människan, på hennes kraft att i frihet skapa ett
            gott och bra liv för sig själv och för andra och på ett samhälle
            där vi kan göra våra egna val men också ta konsekvenserna av valen.
            Ansvarstagande, flit och hederlighet måste löna sig. Den som håller
            sig på rätt sida av lagen, studerar och arbetar måste få utdelning.
            Synen att varje människa är en tillgång måste råda.
          </note>
          <note>
            Utifrån vår moderata ideologiska grund kan därmed svaret aldrig
            bli en stängd dörr. Därför väljer vi moderater att sätta människor
            före siffror. Gör man tvärtom och talar om hur många som får komma
            måste man också när kvoten är fylld vara beredd att skicka människor
            i döden eller tillbaka med risk för tortyr och våldtäkt. Det är
            något som jag inte kan tänka mig att göra.
          </note>
          <note>
            Vi har några mörka inslag i vår svenska historia. Baltutlämningen
            1945 och 1946, då vi utlämnade människor till Ryssland som hade
            kommit till oss för att söka skydd, är ett. Låt oss aldrig uppleva
            det igen.
          </note>
          <note>
            Vi kommer de närmaste åren att stå inför utmaningar på grund
            av att många asylsökande beräknas komma till Sverige. Men det
            kan vara bra att veta att vi i Sverige och i Europa inte är de
            som är mest belastade. Jag tycker att siffrorna på antalet som
            kommer från Syrien är ganska belysande. EU tar emot 216 000, närområdet
            3 ½ miljon, och så finns det 6 ½ miljon internflyktingar.
          </note>
          <note>
            Herr talman! Vi föreslår i betänkandet att regeringen tillsätter
            en offentlig utredning för att lämna förslag på ett hållbart och
            flexibelt system för mottagande av asylsökande och nyanlända som
            främjar en snabb etablering på arbetsmarknaden.
          </note>
          <note>
            Vi tycker också att det är viktigt att planeringsförutsättningarna
            för kommunerna förbättras och att mottagandet fördelas jämnare
            mellan Sveriges kommuner. Om man agerar rätt kan nyanlända vara
            en resurs för kommunerna. Vid samtal med kommunala företrädare
            påtalas ofta hur svåröverskådligt ersättningssystemet är för dem.
            Vi behöver göra det enklare.
          </note>
          <note>
            Den beräknade kostnadsutvecklingen på framför allt område 1:2
            Mottagande beror naturligtvis på att det kommer många fler människor
            till Sverige just nu men också på att det i Migrationsverkets
            mottagningssystem finns människor som inte borde vara där.
          </note>
          <note>
            Där finns de som fått bifall men ännu inte blivit kommunplacerade
            och de som fått avslag men inte frivilligt lämnat landet. Eftersom
            de sitter fast i mottagningssystemet måste Migrationsverket upphandla
            nya platser, som är fyra gånger dyrare. De som har fått avslag
            och inte lämnat landet kan på sikt också riskera att rubba förtroendet
            för hela asylprövningen. Det måste vara skillnad på ett ja och
            ett nej.
          </note>
          <note>
            Polisen är den myndighet som har ansvaret att utföra utvisningar
            av dem som inte fr ivilligt lämnar landet. Polisen har ett uppdrag
            att verkställa fler utvisningar, men i stället har man under årets
            första månader utvisat 17 procent färre än man gjorde 2013. Man
            borde kanske överväga om inte polisen ska ha samma roll som den
            har enligt annan lagstiftning, alltså i samband med LVU eller
            när psykiatrin eller kronofogden behöver göra saker. Där står
            polisen för handräckningen. I utlänningslagstiftningen överlämnas
            hela ärendet till polisen, medan kostnaderna ligger kvar på Migrationsverket.
            Det finns alltså inget ekonomiskt incitament för polisen att arbeta
            med denna typ av ärenden.
          </note>
          <note type="speaker">
            Anf. 132 MARKUS WIECHEL (SD) replik:
          </note>
          <note>
            Fru talman! Jag får tacka för ännu ett intressant anförande.
          </note>
          <note>
            Arbetsförmedlingens prognos pekar på 105 000 fler jobb de närmaste
            två åren. Det är något som såklart är positivt. Trots de nya jobben
            sjunker arbetslösheten bara marginellt, med 0,3 procent ungefär.
            Svaga grupper som har svårt att komma in på arbetsmarknaden glider
            allt längre ifrån den.
          </note>
          <note>
            Anledningen till att arbetskraften fortsätter att växa är främst
            invandringen till Sverige. Sysselsättningsgapet mellan inrikes
            och utrikes födda är stort. Sysselsättningsgraden för inrikes
            födda är 79,2 procent. För utrikes födda är den 63,9 procent,
            och för utomeuropeiskt födda är den 56,8 procent. Min fråga är:
            Hur ska man lösa det här problemet? Hur ska man få in dessa människor
            på arbetsmarknaden?
          </note>
          <note type="speaker">
            Anf. 133 MIKAEL CEDERBRATT (M) replik:
          </note>
          <note>
            Fru talman! Först och främst nämnde jag i mitt anförande att
            vi faktiskt har behov av arbetskraft inom tio år. Om vi inte får
            det behovet tillfredsställt kommer vi att ha färre hundralappar
            att beskatta och mindre pengar till välfärden. Utmaningen är att
            se till att de människor som kommer till vårt land så fort som
            möjligt kommer i arbete.
          </note>
          <note>
            Vi har haft en ordning på integrationssidan som har sina brister,
            men här tycker jag att Sverigedemokraterna straffar dem som inte
            har kunnat integrera sig med att kräva att de ska lämna landet.
            Det är en lite konstig inställning, faktiskt. Utmaningen är i
            stället att så fort som möjligt få människor i arbete.
          </note>
          <note>
            Jag har också hört att Sverigedemokraterna här diskuterar utifrån
            sitt eget budgetförslag. Där minskar ni på ettårsbasis budgeten
            på det här området med 40 procent. Jag vet inte alls vilken erfarenhet
            ni har av att leda större organisationer. Jag har lite erfarenhet
            av det. I det här fallet är väldigt mycket av kostnaderna bundna
            i löner och lokaler. Det går inte att den 1 januari säga att ett
            visst antal personer ska lämna Migrationsverket, utan med stor
            sannolikhet kommer man först efter kanske ett halvår att få färre
            anställda och på så sätt minska kostnaderna. Jag kan tänka mig
            att lokalerna också är skrivna i avtal på ett år. Hur tänker ni
            faktiskt och praktiskt sänka kostnaden med 40 procent?
          </note>
          <note>
            Detta är intressant, för de pengarna har ni ju lovat bort. Kan
            jag få en förklaring?
          </note>
          <note type="speaker">
            Anf. 134 MARKUS WIECHEL (SD) replik:
          </note>
          <note>
            Fru talman! Jag vet inte om jag behöver gå igenom vår budget.
            Vår budget är fullfinansierad. Det kan jag garantera. Vi har samma
            källor som ni , Mikael Cederbratt .
          </note>
          <note>
            Migrationsverket har de senaste två åren ökat antalet anställda
            med ungefär 1 000 personer. Trots det har man stora behov av fler
            anställda. Man pratar om att anställa ytterligare 1 000 personer
            den närmaste tiden. Detta kostar naturligtvis en hel del.
          </note>
          <note>
            Vi vet att de senaste 15 åren har enbart ungefär 40 procent av
            de m som kommit till Sverige från utlandet fått jobb. Detta är
            ett jätteproblem. Ändå verkar vissa företrädare här tro att man
            kan lösa framtidens problem trots att man inte kan lösa dagens
            problem.
          </note>
          <note>
            Vi vet att det är svårt för människor som har flyttat till Sverige
            från andra länder att komma in på arbetsmarknaden. Man har talat
            om ett behov av arbetskraft i framtiden. Det talade man om när
            det gällde 40-talisterna också, men nu har nästan alla 40-talister
            gått i pension. Samtidigt har vi en skyhög arbetslöshet. Jag förstår
            inte riktigt vad man har för argument när man säger att vi har
            ett behov framöver. När vi inte kan lösa dagens problem, hur ska
            vi då kunna lösa framtidens?
          </note>
          <note>
            Jag upprepar min korta fråga: Hur ska vi lösa problemet? Hur
            ska fler utlandsfödda människor komma in på den svenska arbetsmarknaden
            framöver? Man har uppenbarligen inte lyckats lösa det de senaste
            åtta åren som Alliansen har suttit vid makten.
          </note>
          <note type="speaker">
            Anf. 135 MIKAEL CEDERBRATT (M) replik:
          </note>
          <note>
            Fru talman! Markus Wiechel frågar vad vi ska göra och säger att
            det inte har lyckats, och eftersom vi inte lyckas nu kommer vi
            inte att kunna lyckas i framtiden. Det är en fantastisk framtidstro,
            måste jag säga! Det är en av de bättre varianterna på det jag
            har hört på länge.
          </note>
          <note>
            Av de 340 000 var de flesta nyanlända. De har ökat sysselsättningen.
          </note>
          <note>
            Ni talar mycket om hur många Migrationsverket ska anställa. När
            jag och några kolleger var i Norrköping och besökte Migrationsverket
            fick vi reda på att de på huvudkontoret inte har haft något enda
            besök från Sverigedemokraterna. Hade det inte varit ganska begåvat
            att åka dit och snacka med dem innan man utsätter dem för 40 procents
            besparing? Det är ett tips.
          </note>
          <note>
            Vi får tydligen ingen genomgång av Sverigedemokraternas budget.
            Det är nog lika bra.
          </note>
          <note>
            (Applåder)
          </note>
          <note type="speaker">
            Anf. 136 CHRISTINA HÖJ LARSEN (V) replik:
          </note>
          <note>
            Fru talman! Jag var mycket glad över att höra Mikael Cederbratts
            förtydligande i anförandet, där han sade att vi inte ska tala
            om siffror och antal och att vi inte talar om människor på det
            viset. Det gläder mig, för det har kommit påfallande många signaler
            från moderat håll om motsatsen den senaste tiden. Jag uppskattar
            att Mikael Cederbratt inte går i den fällan.
          </note>
          <note>
            Däremot är jag nyfiken på en motion som väckts från moderat håll
            och som gäller att det ska finnas färre undantag vid anhöriginvandring.
            Vi vet att det finns undantag i dag, och de gäller främst när
            barn är en del av den familj som ska återförenas och anhöriginvandra.
          </note>
          <note>
            Som jag förstår det vill Moderaterna inte heller skärpa kraven
            när det gäller just barn. Då undrar jag vad det egentligen är
            man vill säga med en sådan motion. Vad är det man menar när man
            säger att vi måste skärpa kraven vid anhöriginvandring?
          </note>
          <note>
            I denna tid framstår detta som inget annat än signalpolitik –
            en signal som jag faktiskt tycker att Moderaterna borde vara förutan.
            Jag är alltså nyfiken. Kan Mikael Cederbratt vara vänlig och förtydliga
            vad man vill med den motionen?
          </note>
          <note type="speaker">
            Anf. 137 MIKAEL CEDERBRATT (M) replik:
          </note>
          <note>
            Fru talman! Christina Höj Larsen är glad över att jag inte ställer
            mig på siffersidan. Det har Moderaterna egentligen aldrig gjort
            som parti, vad jag vet. Vi har alltid sett till skyddsbehovet
            främst.
          </note>
          <note>
            Sedan ska man ibland vara lite självkritisk. Vi har inte kunnat
            ge tillräckligt bra svar på hur vi ska förbättra integrationen.
            Här har vi vår hemläxa att göra.
          </note>
          <note>
            Som en del i integrationen ligger försörjningskravet. Vi i Alliansen
            kom fram till detta mellan 2006 och 2010. Jag tror att det infördes
            2009 eller 2010. Skälet är inte att vi vill hindra någon från
            att komma hit, utan det handlar om att hindra någon från att komma
            hit under förhållanden som gör att integrationen blir sämre. Det
            är den stora skillnaden.
          </note>
          <note>
            Resultatet av detta visar att det inte är särskilt många som
            berörs. Därför var vår enkla moderata hållning att vi måste kolla
            på detta. Det är inte mer komplicerat än så.
          </note>
          <note type="speaker">
            Anf. 138 CHRISTINA HÖJ LARSEN (V) replik:
          </note>
          <note>
            Fru talman! Som sagt: När vi nu ser att majoriteten av dem som
            undantas från försörjningskravet faktiskt är barn och att Moderaterna
            inte vill ändra på förhållanden kring barn återstår det bara för
            mig att tro att det är en signal och att man vill säga: Nu måste
            vi ta i med hårdhandskarna. Nu måste vi ställa krav och så vidare.
          </note>
          <note>
            För mig är det fullständigt obegripligt att man tror att det
            skulle gynna människors möjligheter till delaktighet i ett samhälle
            om de inte har sin familj hos sig. Jag tror att vi alla vet att
            med en längtan efter sin familj – i dessa fall handlar det till
            och med om en oro för att familjen kommer att förolyckas, dö eller
            svälta – har man inte de bästa möjligheterna att fungera bra i
            sin vardag. Det borde vara alldeles självklart.
          </note>
          <note>
            För mig kvarstår misstanken att det här är en symbolpolitik som
            för det första kommer att vara verkningslös eftersom Moderaterna
            egentligen inte vill göra någonting när det gäller barn. För det
            andra är det väldigt dåligt för människors möjlighet till delaktighet
            och inkludering i ett samhälle om de tvingas leva borta från sin
            familj.
          </note>
          <note type="speaker">
            Anf. 139 MIKAEL CEDERBRATT (M) replik:
          </note>
          <note>
            Fru talman! Det verkar inte som om det jag sade riktigt gick
            hem, och det kan jag egentligen inte hjälpa. Jag vidmakthåller
            fortfarande att Alliansen införde det här av det skälet att man
            trodde att det skulle förbättra integrationen. Barnen skulle kanske
            slippa att i en överfull lägenhet försöka tillgodogöra sig sina
            läxor och liknande. Då tyckte vi från moderat håll, eftersom vi
            tycker att det är viktigt att vi nu inte fokuserar på siffror
            utan på integration, att vi skulle titta på allting som eventuellt
            kan förbättra integrationen.
          </note>
          <note type="speaker">
            Anf. 140 JOHANNA JÖNSSON (C):
          </note>
          <note>
            Fru talman! Häromdagen fick jag ett meddelande på Facebook från
            min kenyanske expojkvän. Han berättade att hans lilla företag
            i Nairobi inte går särskilt bra. Han undrade lite hur arbetsmarknaden
            ser ut i Sverige och om han kanske skulle komma hit och söka jobb
            i stället.
          </note>
          <note>
            Så här är det. Världen i dag är inte densamma som den en gång
            var. Vi driver företag, pluggar, jobbar, kommunicerar och blir
            kära över de uppri ­ tade statsgränserna. Globaliseringen och
            den fantastiska tekniska utveck ­ lingen har gjort att människor
            flyttar runt som aldrig förr. Folk runt om i världen har rätt
            bra koll och kan numera enkelt jämföra sina egna livsvill ­ kor
            med andras. Det är mer regel än undantag att man har vänner eller
            släktingar som bor i andra länder. Och det är ofta hos dem man
            söker skydd om man behöver fly.
          </note>
          <note>
            Det senaste året har ungefär 3 400 människor drunknat när de
            vattenvägen försökt ta sig in i EU – och det är bara dem man hittat.
            Hur många som dör i tysthet ute på våra hav och aldrig hittas
            är omöjligt att säga. Det är många andra som dör, som betalat
            människosmugglare stora summor för att i dagar sitta instängda
            i bensintankar, fastbundna under lastbilar eller instängda utan
            mat och vatten i fraktcontainrar. Så är det för att vi i EU bygger
            murar och taggtrådsstängsel och tar ifrån flyende människor möjligheten
            att komma hit på ett säkert och lagligt sätt.
          </note>
          <note>
            I Somalia, Afghanistan, Eritrea och många andra länder har förtrycket
            och stridigheterna pågått länge. I Syrien mördar regimen sina
            egna medborgare. Och ingen har nog missat Daeshs, IS, vidrigheter.
            Så här ser det ut i världen i dag. Det är verkligheten som vi
            behöver förhålla oss till. Varje samtal om migration måste börja
            precis där.
          </note>
          <note>
            Här i Sverige pratar vi nu om att ungefär 95 000 människor beräknas
            söka asyl under nästa år. Jämfört med andra EU-länder är det en
            hög siffra, och även historiskt är det exceptionellt. Dessutom
            sitter det just nu ungefär 13 000 personer med uppehållstillstånd
            på asylboenden och väntar på kommunplaceringar. Samtidigt fortsätter
            Migrationsverkets system att fyllas på med nästan 2 000 personer
            i veckan. Man undersöker nu möjligheterna att placera människor
            i tält – jag har sagt det förut, men det är på riktigt. Det främsta
            hindret för att öka kommunplaceringarna är att det saknas bostäder.
          </note>
          <note>
            Att människor sitter fast på asylboenden trots att de fått uppehållstillstånd
            är också en viktig anledning till att det nu poppar upp nya asylboenden
            runt om i landet. Ofta sker det med så kort varsel att det i princip
            är omöjligt att fixa mottagandet på ett bra sätt. Kommunerna har
            ansvar för att fixa skolplatser till barnen. Landstingen ska fixa
            med hälsoundersökningar. Och i samarbete med ideella krafter behöver
            man också förbereda grannarna på att de kommer att få nya grannar.
            Många kommuner har dessutom höga ambitioner när det kommer till
            att fixa praktikplatser och få in människor i föreningar, men
            även det kräver att man har rätt förutsättningar.
          </note>
          <note>
            Det här är enorma utmaningar på många platser, inte minst där
            det har öppnats stora boenden mitt ute i skogen långt från närmaste
            samhälle. Föreställ dig själv hur det måste kännas för den enskilda
            människan, som i många månader sitter sysslolös på ett trångt
            asylboende! De allra flesta vill faktiskt komma igång direkt med
            språk och jobb, men det här är ett stort hinder.
          </note>
          <note>
            Det finns mycket att säga om hur de här utmaningarna ska lösas.
            Både i det lilla och i det stora finns det saker som behöver rättas
            till. Systemen är fel. I den här budgeten tar vi några steg i
            rätt riktning. Vi föreslår flera förändringar som ska göra det
            enklare och billigare att bygga bostäder, driva företag och anställa.
            Vi tillför mer resurser för att korta handläggningstiderna för
            validering av kunskap, och vi gör det lättare att individanpassa
            sfi. Men eftersom vi ska ha en debatt om integration på måndag
            skulle jag nu vilja fokusera på de saker som hör hemma på just
            det här utgiftsområdet, alltså migration.
          </note>
          <note>
            Gällande svårigheterna att hitta boende till alla som söker asyl
            ger vi Migrationsverket möjlighet att driva anläggningsboenden
            i egen regi, något som tidigare inte har varit tillåtet. Det är
            bra och kan förhoppningsvis leda till en bättre dialog med många
            kommuner och även ideella organisationer – jag träffade Svenska
            kyrkan på förmiddagen. Men det behöver även följas av ökade krav
            i upphandlingarna så att det blir högre kvalitet och fler aktiviteter
            för de boende. Man ska inte behöva sitta sysslolös.
          </note>
          <note>
            Vi tillsätter också en utredning för att hitta sätt att öka mottagandet
            i kommunerna och på så vis få till en jämnare fördelning. Här
            är det väldigt viktigt att fokus blir på hur vi kan förändra systemen
            för att stötta kommunerna. För oss i Centerpartiet är inte ytterligare
            tvång ett alternativ i det här läget. Det är även viktigt att
            kostnaderna ses över så att det inte blir för betungande för kommunerna.
          </note>
          <note>
            De här förändringarna är bra. Jag yrkar därför bifall till utskottets
            förslag och avslag på samtliga motioner. Men i ärlighetens namn
            är det inte i närheten av tillräckligt. Vi behöver snabbt göra
            mycket mer. Jag är glad över att det nu känns som att fler och
            fler börjar förstå hur akut situationen är. Men alldeles oavsett
            kan vi politiker inte göra allt. För att det här ska gå behöver
            vi alla hjälpas åt att välkomna våra nya grannar – och det måste
            gå. Alternativet är nämligen inte att människor lever lyckliga
            liv i sina hemländer. Förslagen om att radikalt minska invandringen
            och ”hjälpa folk på plats” är helt orealistiska i den situation
            vi befinner oss i, av många olika anledningar.
          </note>
          <note>
            Vi kan inte stoppa globaliseringen, och vi kan inte stoppa utvecklingen.
            Den är redan här. Alternativet, om vi inte välkomnar våra nya
            grannar, är i stället att motsättningarna ökar. Det är motsättningar
            som redan i dag gör att moskéer och synagogor attackeras, som
            gör att fattiga EU-migranter, poliser och meningsmotståndare utsätts
            för våld och som gör att otryggheten sprider sig.
          </note>
          <note>
            Jag vet med all säkerhet att det är en utveckling som jag kommer
            att göra allt jag kan för att motverka. Frågan är vem man vill
            vara i det här när man ser sig själv i spegeln. Vill man vara
            den som bara duckade? Vill man vara den som satt hemma i soffan
            och gnällde eller den som eldade på hatet? Eller vill man vara
            en av dem som kavlade upp ärmarna och faktiskt löste situationen?
            Jag vet vem jag vill vara.
          </note>
          <note>
            (Applåder)
          </note>
          <note type="speaker">
            Anf. 141 MARKUS WIECHEL (SD) replik:
          </note>
          <note>
            Fru talman! Johanna Jönsson talade om båtflyktingar, bland annat,
            och den misär som de drabbas av. Jag vet att Maria Ferm också
            var uppe och talade om det.
          </note>
          <note>
            Av den anledningen kunde jag inte riktigt hålla mig från att
            gå upp hit och ställa den väldigt enkla frågan: Hur kan man stå
            bakom en politik där man uppmuntrar, snarare än motarbetar, människor
            att göra de här resorna, som är livsfarliga? Det är en desperation
            som ligger bakom att de sätter sig i sådana båtar. Det är personer
            som känner att de verkligen vill ta sig hit och som riskerar sina
            liv på resan.
          </note>
          <note>
            Det finns lagliga vägar i dag genom FN, exempelvis, för att ta
            sig till Sverige eller ett annat europeiskt land. Varför ska man
            då inte försöka upprätthålla en rättssäker process där människor
            kan ta sig hit på laglig väg, genom FN, snarare än att uppmuntra
            människor att göra sådana riskabla resor?
          </note>
          <note type="speaker">
            Anf. 142 JOHANNA JÖNSSON (C) replik:
          </note>
          <note>
            Fru talman! Nu skriver vi även i den här budgeten att vi vill
            öka antalet kvotflyktingar. Jag tycker att det är väldigt bra,
            och jag tycker att vi ska öka det antalet betydligt. Vi vill också
            ha fler legala vägar in i EU. Vi vill inte alls att det ska gå
            till på det sätt som det gör i dag.
          </note>
          <note>
            Som jag sa träffade jag i dag på förmiddagen Svenska kyrkan.
            De pratade dels om humanitära visum, dels om att eventuellt lyfta
            bort visumkravet från Syrien. Det är sådant som skulle göra att
            människor som har pengar och möjligheter faktiskt kan köpa en
            flygbiljett, utöver kvotflyktingsystemet. Jag har inte sett några
            sådana förslag från Sverigedemokraterna, men det kanske är någonting
            som även Markus Wiechel står bakom – att vi ska öka antalet kvotflyktingar
            och hitta fler sätt för människor att ta sig hit.
          </note>
          <note>
            Som jag förstår det av Markus Wiechels anförande och er budgetmotion
            är ni ganska kritiska och vill minska antalet anhöriginvandrare
            även till flyktingar. Men många av dem har ju asylskäl, och det
            är en säker väg in att kunna komma som anhöriginvandrare.
          </note>
          <note>
            Där undrar jag lite. Om Markus Wiechel nu verkligen bryr sig
            om att människor ska kunna komma hit på lagliga, säkra vägar vore
            det väl också någonting som ni borde stå bakom?
          </note>
          <note type="speaker">
            Anf. 143 MARKUS WIECHEL (SD) replik:
          </note>
          <note>
            Fru talman! Vi står bakom en human och effektiv flyktingpolitik.
            Det är just därför vi lägger våra resurser i närområdet, för det
            är där de miljontals människorna befinner sig. Det är omöjligt
            att hjälpa de flesta av dem genom att ha fler öppna vägar till
            Sverige. Det är ingen lösning att människor kommer hit. Vi hjälper
            några stycken som genom FN behöver vidarebosättas. Det är en sak,
            och det står vi som sagt var bakom.
          </note>
          <note>
            I dag finns dock över 50 miljoner flyktingar runt om i världen.
            De kan inte ta sig därifrån. I stället för att det ska vara en
            ohållbar situation i flyktinglägren gäller det att satsa pengarna
            där så att lägren blir bättre och man därigenom kan hjälpa fler.
            Som jag nämnde tidigare har jag själv träffat ordföranden för
            Jordaniens utrikesutskott, som nämnde att viljan att hjälpa finns
            och platsen finns. Det som behövs är resurser, så det är egentligen
            inget problem.
          </note>
          <note>
            I dag är det Sverige som har en extrem migrationspolitik ur ett
            internationellt perspektiv. Sverigedemokraterna har en normal
            invandringspolitik sett från bland annat våra grannländers perspektiv.
            Att kalla vår politik för extrem är egentligen väldigt märkligt.
            Det är ju Sveriges politik i stort som är extrem.
          </note>
          <note>
            Det är omöjligt att hjälpa den stora massan av människor som
            behöver hjälp genom att de ska kunna komma till Sverige. Av den
            anledningen skulle jag vilja veta om det inte är läge att börja
            se över om vi kan upprätthålla Dublinförordningen bättre och se
            till att människor faktiskt får söka asyl i första ankomstland
            i stället för att alla människor ska komma hit och vi drar ned
            på biståndet. Det är väldigt märkliga prioriteringar.
          </note>
          <note type="speaker">
            Anf. 144 JOHANNA JÖNSSON (C) replik:
          </note>
          <note>
            Fru talman! Först och främst upprätthålls Dublinförordningen
            relativt bra i dag. Jag var hos Migrationsverket senast förra
            veckan, och de sa att Italien nu har börjat ta fingeravtryck på
            ett helt annat sätt än vad de har gjort tidigare, till exempel.
            Det har redan blivit lite bättre.
          </note>
          <note>
            Markus Wiechel pratar om att människor ska stanna i närområdet.
            Jag vet inte om han lyssnade på Maria Ferm när hon talade tidigare.
            Det är ju så det ser ut i närområdet. Människor får inte ens komma
            in.
          </note>
          <note>
            Jag hörde en liknelse häromdagen som jag tyckte var ganska bra.
            Om det brinner i ett hus måste människor kunna ta sig därifrån.
            Om någon då släpper in några stycken i trädgården och säger att
            här kan ni vara, och så börjar det bli vinter och kallt och du
            då bor i ett slott där människorna kommer och knackar på, då vill
            du inte släppa in dem, utan du vill först tvångsskicka dem tillbaka
            och sedan kasta smulor in i elden så att de har något att äta.
          </note>
          <note>
            Jag förstår det inte över huvud taget. Det är helt orimligt.
          </note>
          <note>
            Vad gäller kostnader påpekade Mikael Cederbratt tydligt tidigare
            att ni ju inte har en finansierad budget. Ni har inget svar på
            hur ni ska hantera de 13 000 som redan har uppehållstillstånd
            och som sitter på våra boenden i dag. Ska de få stanna? Ska de
            åka hem? Ska deras anhöriga få komma?
          </note>
          <note>
            Vad ska ni göra med de 11 000 som har verkställighetshinder och
            sitter på asylboenden? De har ingenstans att åka.
          </note>
          <note>
            Hur ska ni kunna sparka personal, säga upp lokaler och minska
            kostnaderna på det sätt som ni har i er budget? Det är helt orealistiskt,
            och jag skulle gärna se att Markus Wiechel svarade lite utförligare
            på det.
          </note>
          <note>
            Framför allt vet ju Markus Wiechel att man har stängt gränserna.
            I Libanon är ungefär var fjärde person i dag en flykting från
            Syrien.
          </note>
          <note>
            Jag tror inte att du, Markus Wiechel, är särskilt dum. Jag tror
            att du förstår det här precis, så vad menar du? Ska de vara i
            Syrien? Ska de vara kvar i det brinnande huset?
          </note>
          <note type="speaker">
            Anf. 145 EMMA CARLSSON LÖFDAHL (FP):
          </note>
          <note>
            Fru talman! Det är inte många av oss här i riksdagens kammare
            som har upplevt krig, förföljelse och förtryck. Det ska vi vara
            glada för. Vi kan bara försöka förstå vad dessa människor får
            gå igenom.
          </note>
          <note>
            På grund av den oroliga situationen i världen är miljontals människor
            på flykt. Vad vi kan göra här i Sverige är att se till att vi
            har ett rättssäkert och reglerat asylmottagande. Av alla dem som
            är på flykt är det en ytterst liten del som kommer till Sverige
            för att söka asyl och få sin sak prövad.
          </note>
          <note>
            Trycket på Migrationsverket är högt, men de gör ett bra arbete
            utifrån rådande omständigheter. Enligt deras prognos kommer ungefär
            83 000 personer att ha sökt asyl i Sverige under 2014. Man gör
            beräkningar på att det nästa år ligger på ca 100 000, men det
            är ingen som med säkerhet vet, för man kan inte förutse hur världsläget
            kommer att se ut.
          </note>
          <note>
            Detta ställer höga krav på att kommunerna tar sitt ansvar och
            att man samarbetar mellan olika myndigheter.
          </note>
          <note>
            Om Libanon, som har fyra miljoner invånare, kan ta emot en miljon
            människor på flykt kan väl vi i Sverige med nio miljoner invånare
            ta emot 100 000. Men det krävs att vi alla hjälps åt. Självklart
            är det ytterst vi politiker som är ansvariga för att det fungerar.
            Var och en av oss medborgare måste dock ta sitt ansvar och hjälpa
            våra nya invånare in i landet. Om de ska ha en möjlighet att öva
            på sitt nya språk svenska måste de också ha en möjlighet att träffa
            svenskar. Våra frivilligorganisationer, samfund och det övriga
            civilsamhället gör en jätteinsats som är ovärderlig i sammanhanget.
          </note>
          <note>
            Integrationen måste gå fortare in i samhället. Våra flyktingar
            är inte någon massa av människor. De är individer, precis som
            du och jag. De har samma behov och samma känslor som vi har. De
            vill komma in i samhället och vara en del av det. Vi måste hjälpa
            dem så att de lär sig språket, kan validera sina betyg och komma
            ut på praktik och arbete så fort som möjligt.
          </note>
          <note>
            Vi har gjort många insatser, men vi måste fortsätta och göra
            ännu mer så att etableringen går fortare.
          </note>
          <note>
            Jag är glad över att bo i ett land som har invandring och inte
            utvandring. Jag yrkar bifall till förslaget i betänkandet och
            avslag på reservationerna.
          </note>
          <note type="speaker">
            Anf. 146 ROLAND UTBULT (KD):
          </note>
          <note>
            Fru talman! Jag yrkar bifall till förslaget i betänkandet och
            avslag på motionerna.
          </note>
          <note>
            Jag tänkte göra som Carina Ohlsson från Socialdemokraterna och
            återge någonting av det jag har sett i utställningen som finns
            i våningen under plenisalen. Jag kan rekommendera den. Det finns
            ett hörn där konstklubben brukar hänga sina tavlor. Gå gärna dit
            och titta! På en av tavlorna står det så här:
          </note>
          <note>
            De första dagarna i Sverige kände jag mig som en främling. Allting
            jag tidigare kände var kvar i krigets blödande hemland – mina
            vänner och all kärlek. Jag var tom och ensam.
          </note>
          <note>
            Lättnaden kom snabbt. Människor på gatan som sa ”Hej” till mig
            utan att veta vem jag var – så enkelt. ”Hej” öppnade mitt hjärta.
            ”Hej” gjorde att jag kände mig välkommen i Edsbyn.
          </note>
          <note>
            Jag vill lära mig det nya språket för att komma in i deras hjärtan.
            De har redan en plats i mitt. Jag har drömmar och ambitioner,
            jag kan och vill jobba. Jag ska göra det!
          </note>
          <note>
            Så skriver denna kvinna.
          </note>
          <note>
            När jag läste detta kände jag igen mig från mina år på Räddningsmis
            ­ sionen i Göteborg. Jag jobbade med hemlösa. Jag kom ihåg en
            hemlös person som tillfrågades om vad han önskade sig av människor
            som han mötte. Man skulle kunna tro att det skulle vara pengar
            eller något annat, men han svarade: Att de säger ”Hej”. Det var
            allt han önskade av medmän ­ niskorna.
          </note>
          <note>
            På mitt arbete i Göteborg handlade det om möten i ögonhöjd, om
            respekt för varje person. Migration och integration handlar om
            bemötande – ett värdigt bemötande. Där har vi naturligtvis en
            del att jobba med i Sverige.
          </note>
          <note>
            Kristdemokraterna arbetar för en human och rättssäker invandringspolitik.
            Varje människas absoluta och okränkbara värde är utgångspunkten
            för våra migrationspolitiska ståndpunkter.
          </note>
          <note>
            Alla som söker skydd i Sverige har rätt att få sitt skyddsbehov
            prövat i en rättssäker asylprocess. Den här grundhållningen är
            förenlig med vår uppslutning runt en reglerad invandring. Vi anser
            att man i migrationsprocessen måste ta särskild hänsyn till barns
            situation.
          </note>
          <note>
            Människovärdet står i fokus för kristdemokratisk invandringspolitik.
            Våra grundläggande värderingar hämtar vi i den kristna traditionen
            och den västerländska humanismen som format vårt demokratiska
            samhälle.
          </note>
          <note>
            Vi har en situation i dag där 50 miljoner människor är på flykt
            runt om i världen. Enbart från Syrien är det nio miljoner. Det
            har flera sagt här i kammaren. Vi har pågående konflikter som
            drabbar människor med våldsam kraft i Syrien, Irak, Eritrea och
            andra länder. Människor flyr för sina liv. Vi ser bilder och hör
            om hur människor får huvudet avskuret och att kvinnor våldtas.
            Det drabbar muslimer och det drabbar kristna och andra.
          </note>
          <note>
            80 procent av alla som utsätts för religiös diskriminering i
            dag är kristna. Att just kristna är illa ute beror bland annat
            på att kristendomen är den största världsreligionen och att den
            växer dramatiskt i många länder, vilket inte alla gillar. På många
            håll går dessutom kristna i spetsen för kampen för mänskliga rättigheter
            – och det har sitt pris.
          </note>
          <note>
            Fru talman! Asylrätten är en mänsklig rättighet. Sverige har
            skrivit under FN:s flyktingkonvention, som bland annat innebär
            att varje persons asylskäl ska prövas. Flyktingar med asyl- eller
            skyddsskäl ska ha möjlighet att stanna i vårt land.
          </note>
          <note>
            För tids vinnande ska jag avsluta med att säga att det är viktigt
            för oss kristdemokrater att Sverige bedriver en politik som syftar
            till att hitta lösningar på den långa hanteringstiden för nyanlända,
            för tillfälliga och undermåliga boenden, för problem att komma
            in på arbetsmarknaden. Det är olika områden som måste få en lösning.
            Vi kan som enskilda medmänniskor börja med ett ”Hej” när vi möter
            den som kommer hit för första gången.
          </note>
          <note type="speaker">
            Anf. 147 Justitie- och migrationsminister MORGAN JOHANSSON (S):
          </note>
          <note>
            Fru talman! Tack för en hittills bra debatt med många bra inlägg.
            Som många har påpekat måste utgångspunkten i en sådan här debatt
            vara läget i världen.
          </note>
          <note>
            Många har påpekat att för närvarande befinner sig över 50 miljoner
            människor på flykt. Det är det högsta antalet sedan andra världskriget.
            Bara det att sälja sina tillgångar, att rycka upp sig och sina
            barn från hemlandet, att ge sig i väg hundratals mil till en okänd
            framtid, är inte något man gör för nöjes skull. Det finns alltid
            en anledning. De flyr från fattigdom, förtryck, krig, miljökatastrofer,
            plundring, våldtäkter och terror. Det är så världen ser ut på
            många håll.
          </note>
          <note>
            Den humanitära situationen i världen har dessutom inte förbättrats
            på senare år. Tvärtom sa FN:s barnfond Unicef häromdagen att 2014
            varit ett förödande år för världens barn. Unicefs högste chef
            Anthony Lake har uttryckt det så här: Barn har dödats i sina klassrum
            och i sina sovrum. De har blivit föräldralösa, kidnappade, torterade,
            rekryterade och till och med sålda som slavar. Inte på mycket
            länge har barn blivit utsatta för en sådan obeskrivlig brutalitet.
          </note>
          <note>
            Så ser världen ut i vissa delar. 230 miljoner barn lever i länder
            och områden som härjas av konflikter. Ett sådant område är Syrien,
            som många har talat mycket om under eftermiddagen. Där befinner
            sig nu hälften av landets befolkning, tio miljoner människor,
            på flykt. Sju miljoner finns fortfarande kvar i landet, och drygt
            tre miljoner har lyckats ta sig ut ur landet. De som har lyckats
            ta sig ut befinner sig i närområdet, det vill säga Jordanien,
            Irak, Turkiet och Libanon.
          </note>
          <note>
            Jag var i veckan i Genève för att tala på UNHCR:s stora konferens
            för vidarebosättning av en del av de syriska flyktingarna. Jag
            träffade då representanter för de länder som finns i närområdet.
            De var stolta över att de har kunnat ta emot så många, men de
            vittnade samtidigt om hur viktigt det var att få stöd utifrån
            från biståndsgivare som till exempel Sverige. De var naturligtvis
            mycket tacksamma för Sveriges stöd, som har varit omfattande under
            dessa år.
          </note>
          <note>
            Syftet med konferensen var att få fler länder att ställa upp
            som mottagarländer för vidarebosättning av syriska flyktingar.
            I år har hela FN-arbetet letts av Sverige. Det har resulterat
            i att 50 000 flyktingar har kunnat vidarebosättas till 25 länder.
            För 2015 och 2016 lovade under konferensen 28 länder att ta emot
            ytterligare 100 000 syriska flyktingar, vilket måste betraktas
            som en stor framgång.
          </note>
          <note>
            UNHCR:s högste chef, FN:s flyktingkommissionär António Guterres,
            pekade ut två länder som varit särskilt viktiga för att få fler
            länder att ställa upp och ta ansvar. Det ena var Sverige, och
            det andra var Tyskland. Själv skulle jag vilja lägga till USA,
            som vi har haft ett bra samarbete med och som har varit avgörande
            för att det ska bli resultat.
          </note>
          <note>
            Min poäng är att Sverige kan spela en roll i dessa internationella
            sammanhang. Vi gör det i kraf t av framför allt tre saker. Det
            första är vår biståndspolitik. Vårt land har i decennier arbetat
            för att minska fattigdomen i världen med högre ambitionsnivå än
            nästan alla andra länder. Sverige är i dag en av de största biståndsgivarna
            till UNHCR:s arbete i regionen.
          </note>
          <note>
            Det andra är vår aktiva utrikespolitik. Sverige har tillsammans
            med övriga EU-länder drivit på för att FN:s säkerhetsråd ska arbeta
            för politiska lösningar. Utrikesminister Margot Wallström arbetar
            med detta på EU-nivå och har regelbundet kontakt med FN:s Syriensändebud
            Staffan de Mistura.
          </note>
          <note>
            Det tredje är vår flyktingpolitik. Sverige har i decennier tagit
            emot människor från världens konflikter. Det går långt tillbaka
            i tiden. Sverige tog emot judar som flydde från nazismen, inte
            minst genom Raoul Wallenbergs försorg, som påpekats tidigare i
            debatten, även om det då också fanns högerextrema krafter som
            sade att judeimporten skulle stoppas. Vi minns den debatten. Vi
            tog emot dem som under kalla kriget flydde från de kommunistiska
            diktaturerna i öst, till exempel många från Ungern på 50-talet.
            Vi tog emot latinamerikaner som flydde från militärdiktaturerna
            i Chile och Argentina under 70-talet. Vi tog emot iranier och
            irakier som flydde från det fruktansvärda kriget mellan dessa
            länder på 80-talet. Vi tog emot kurder från Turkiet, Syrien, Irak
            och Iran. Vi tog emot bosnier från Balkankriget under 90-talet.
            Från Afrika har vi tagit emot många människor från det kollapsade
            Somalia och från diktaturens Eritrea – för att bara nämna några
            exempel.
          </note>
          <note>
            Sverige har en tradition av solidaritet, och det ska vi vara
            stolta över. Låt mig vara fullständigt kristallklar på den punkten.
            Sverige ska fortsätta att vara ett land som erbjuder en fristad
            för människor som flyr undan krig och förtryck. Det kommer vi
            inte att göra avkall på bara för att världen i dag befinner sig
            i en situation där fler människor än någonsin är på flykt.
          </note>
          <note>
            Det är nu solidariteten behövs som mest. Vår uppgift är att försöka
            se till att fler länder tar ansvar, inte att stänga vår dörr för
            dem som behöver skydd.
          </note>
          <note>
            Fru talman! Över 50 miljoner människor befinner sig på flykt.
            1 procent av dessa, 500 000 ungefär, kommer till Europa. I EU
            bor det 500 miljoner människor. Det innebär att antalet flyktingar
            till EU motsvarar ungefär 1 promille av EU:s befolkning. 1 promille
            är en på tusen. Det kallar somliga massinvandring.
          </note>
          <note>
            Har Europa råd att ta emot 500 000 asylsökande? Tänk er att vi
            bor på en ö där det bor tusen människor. Så kommer det en person
            i en båt från ett krig. Har vi råd att ta emot honom? Ja, det
            är klart att vi har. Det kommer en person på ett år. Nästa år
            kommer det en till. Har vi råd att ta emot honom eller henne?
            Ja, det är klart att vi har.
          </note>
          <note>
            Men vi måste dela på ansvaret. Sverige och Tyskland kan inte
            ta merparten av ansvaret. Det var också mitt budskap på EU:s ministerråd
            i förra veckan. Vi kommer att fortsätta att arbeta i EU för att
            se till att så många länder som möjligt tar ett ansvar.
          </note>
          <note>
            Jag tror att det på sikt behövs ett system i EU där alla medlemsländer
            åläggs att ta ett ansvar i förhållande till sin storlek och ekonomiska
            förmåga. Där är vi inte än, men vi måste röra oss i den riktningen.
          </note>
          <note>
            Av de flyktingar som tar sig till EU kommer många till Sverige.
            I år räknar vi med 80 000 asylansökningar. Det är den högsta nivån
            sedan Balkankrigen för 20 år sedan.
          </note>
          <note>
            Det är inte 80 000 som får stanna, och det är viktigt att poängtera.
            Den svenska flyktingpolitiken vilar på en enkel princip. Om man
            har skyddsbehov får man stanna. Om man inte har skyddsbehov får
            man inte stanna utan åka hem, antingen frivilligt eller med tvång.
            Det måste vi också orka stå upp för i debatten.
          </note>
          <note>
            I år får ca 39 000 flyktingar asyl i Sverige. Det är drygt 60
            procent av ansökningarna som beviljas, och den andelen ökar beroende
            på att antalet syrier ökar. Nästan alla från Syrien får ju uppehållstillstånd.
          </note>
          <note>
            Klarar Sverige 39 000 flyktingar? De utgör 4 promille av den
            svenska befolkningen, 1 av 250. Tänk er åter den där ön. Nu bor
            det 250 människor på den. Då kommer det en person i en båt från
            fasorna i Syrien. Då blir vi 251. Nästa år kommer det en till.
            Då är vi 252. Det är klart att vi klarar det.
          </note>
          <note>
            Men liksom när det gäller fördelningen i EU måste vi fördela
            ansvaret i Sverige på ett bättre sätt. Det kan inte vara så att
            bara ett fåtal kommuner tar emot merparten av flyktingarna och
            deras nära anhöriga. Alla kommuner måste vara beredda att ta ansvar.
          </note>
          <note>
            Fredrik Reinfeldt höll sitt tal i valrörelsen om att vi skulle
            öppna våra hjärtan. Jag tyckte om tonen i talet, men jag ska ärligen
            säga att min första reaktion var: Börja med att öppna Vellinge,
            Staffanstorp, Täby, Danderyd, Lidingö, Lomma och alla andra moderatstyrda
            kommuner som i åratal hållit emot och helst inte velat ta emot
            några flyktingar alls. Det är ofta ganska rika kommuner som borde
            ha goda förutsättningar att integrera invandrare och ge dem jobb,
            ett sammanhang och en möjlighet att bli en del av Sverige.
          </note>
          <note>
            Här hade jag tänkt mig ett angrepp på Moderaterna, men jag har
            fått skriva om mitt manus. Jag knäppte nämligen på tv:n i går
            och såg Rapport . Tydligen finns det nu ett starkt stöd bland
            de moderata kommunalråden för att reglerna borde ändras så att
            alla kommuner behöver ta emot flyktingar. Över 70 procent av de
            moderata kommunalråden tyckte så.
          </note>
          <note>
            Det blev jag glatt överraskad av. Dessa kommunalråd har sett
            precis det jag säger, nämligen att om integrationen ska fungera
            måste fler kommuner vara med och ta ansvar. Om detta blev politik
            från Moderaterna och Alliansen skulle vi kunna göra ett genombrott
            vad gäller möjligheten att integrera invandrare.
          </note>
          <note>
            Det behövs att fler kommuner tar emot eftersom det just nu sitter
            nästan 13 000 människor i Migrationsverkets boenden som har fått
            uppehållstillstånd men som fortfarande inte har fått en kommunplacering.
            De måste få ett nytt hem i någon kommun.
          </note>
          <note>
            Jag hoppas att vi ska kunna komma framåt i den frågan. Jag ska
            inte pressa Moderaterna, eller något annat parti, i frågan i dag,
            för jag förstår att ni behöver mer tid att diskutera frågan internt.
            Jag förstod det på kommentarerna.
          </note>
          <note>
            Men om vi går i den riktning som kommunalråden, och många andra,
            vill kommer vi kanske att ha gjort något stort i svensk integrationspolitik.
            Det behövs eftersom inget tyder på att världsläget kommer att
            förbättras under de närmaste åren, vilket innebär att människor
            kommer att söka sig till Sverige för att få skydd undan krig och
            förföljelse i ganska stor omfattning också de kommande åren. Då
            måste alla kommuner vara beredda att ta ansvar, också de rikaste
            kommunerna.
          </note>
          <note>
            Vi är mycket intresserade av att diskutera detta vidare, inte
            bara med Moderaterna utan med alla de borgerliga partierna. Vi
            har redan satt igång en process i Regeringskansliet för att se
            hur olika modeller för att se till att alla kommuner tar emot
            skulle kunna se ut. Det kan vara lagstiftning. Det kan vara ekonomiska
            incitament. Låt oss återkomma till det, men det viktiga är att
            ta fasta på att det kanske skulle kunna gå att komma överens i
            denna fråga. Det vore oerhört viktigt.
          </note>
          <note>
            Jag lyssnade också noga till Mikael Cederbratts anförande, som
            jag fann mycket sympatiskt. Här finns det möjlighet för samarbete.
            Det är en central fråga att lösa att se till att alla kommuner
            tar ansvar.
          </note>
          <note>
            Fru talman! Sverige ska alltså fortsätta att ta ett stort ansvar
            för dem som flyr från krig och förtryck. Det klarar vi, men det
            hänger på att vi fördelar ansvaret på ett bättre sätt. Det hänger
            också på att mottagningssystemet fungerar, att det är ordning
            och reda där.
          </note>
          <note>
            Jag sa till Migrationsverkets generaldirektör Anders Danielsson
            när jag träffade honom första gången efter regeringsskiftet att
            vi nog får träffas nästan en gång i månaden de kommande åren –
            inte för att detaljstyra verksamheten utan för att hålla varandra
            informerade och för att kunna göra insatser när det behövs. Jag
            åker till Norrköping på onsdag för att träffa Migrationsverkets
            ledning, och det ska bli intressant att få en lägesrapport.
          </note>
          <note>
            Jag är mycket imponerad av vad Migrationsverket gör. Det är ju
            i praktiken Migrationsverket som ger tusentals människor som flyr
            från kriget tak över huvudet och mat för dagen. Där har man nu
            infört sjudagarsvecka och skiftarbete för att klara arbetsuppgiften,
            och man gör det.
          </note>
          <note>
            Det är fantastiskt att man klarar uppgiften, men man måste naturligtvis
            få bättre förutsättningar. En viktig del i det är Migrationsverket
            s kapacitetsökning där man går från ungefär 3 000 anställda 2013
            till 5 500 anställda 2015. Det är en ökning med 2 500 anställda
            på bara ett par år. Det måste vi genomföra.
          </note>
          <note>
            Man måste också få en större kostym på andra sätt. Antalet boenden
            i Migrationsverkets regi måste öka. Det är inte tillfredsställande
            att så många boenden måste korttidsupphandlas. Det är inte kostnadseffektivt,
            och det leder också till en snedfördelning över landet. Många
            mindre kommuner i glesbygd kan plötsligt få flera hundra nya invånare,
            varav många barn som man snabbt måste ordna skolgång till. Man
            får ingen framförhållning.
          </note>
          <note>
            Därför ökar Migrationsverket nu antalet platser kraftigt. Det
            rör sig om sammanlagt 14 000 platser under 2014–16. Det blir både
            billigare och minskar behovet av upphandlingar. Vi ser också över
            möjligheten att vidta andra åtgärder för att förhindra att vissa
            kommuner som fått många asylsökande under kort tid ska hamna i
            en situation där ytterligare platser upphandlas.
          </note>
          <note>
            Vi är väl medvetna om att situationen är ansträngd i många kommuner.
            Det gäller både dessa mindre kommuner och de storstadskommuner
            som får ta emot många asylsökande genom så kallat eget boende,
            EBO, som skapar trångboddhet och sociala problem.
          </note>
          <note>
            Utmaningarna är som sagt många, och vi har som regering satt
            igång ett arbete på flera olika områden för att förbättra mottagandet.
            Vi har tillsatt en särskild statssekreterargrupp, men låt mig
            också ta bollen om en offentlig utredning som föreslås i betänkandet.
          </note>
          <note>
            Jag tror att det finns ett behov av att tillsätta en sådan utredning,
            och vi kommer så snart riksdagen fattar beslut om det att börja
            skissa på direktiv till en sådan utredning. Det handlar framför
            allt om åtgärder på lite längre sikt. Vi måste också lösa saker
            på kort sikt, men jag tror att en sådan utredning behövs.
          </note>
          <note>
            Fru talman! Det är så lätt att beskriva migrationsfrågan endast
            i problemtermer. Det är kostnader, väntetider, svårigheter med
            bostad, arbete, språk och kulturkrockar.
          </note>
          <note>
            Visst finns det många problem som vi står mitt uppe i och som
            vi måste samarbeta kring för att lösa. Men situationen rymmer
            också många möjligheter. Jag tror att vi måste gå från att betrakta
            migrationen som enbart en belastning till att också betrakta den
            som en möjlig motor för tillväxt.
          </note>
          <note>
            Så är det ju. Man kan inte bara betrakta människor som kostnader.
            Man måste också betrakta de människor som nu kommit till Sverige
            som individer. De har visserligen kommit med tomma händer och
            trauman men också med kompetens, drivkraft och en vilja att bygga
            upp ett bättre liv här i Sverige.
          </note>
          <note>
            Jag brukar tänka på det när jag ser Zlatan spela fotboll och
            när jag hör Loreen sjunga. 2030-talets Zlatan kommer kanske att
            ha sina rötter i Syrien. Han kanske just nu är på väg hit, i sin
            mammas mage i en rank båt över Medelhavet. Så kan det mycket väl
            vara. 2030-talets Loreen kanske också är på väg hit, på farliga
            vägar från Eritrea. Det vet vi inte heller, men så kan det mycket
            väl vara.
          </note>
          <note>
            Men inte bara 2030-talets Zlatan och Loreen utan 2030-talets
            byggnadsarbetare, vårdpersonal, uppfinnare, företagare, elektriker
            och så vidare – alla dessa människor – kan mycket väl vara på
            väg hit just i denna dag. De är barn i dag, men om 15–20 år kommer
            de att vara med om att bygga vidare på den svenska välfärdsmodellen.
            Och barn lär sig snabbt.
          </note>
          <note>
            Jag lyssnade i går på Södertäljes kommunalråd Boel Godner. Hon
            berättade att barn från andra länder i en del fall, när de kommer
            in i deras förskolor, kan lära sig svenska på tre fyra veckor.
            Det är en fantastisk bild av hur snabbt integrationen kan gå.
          </note>
          <note>
            Utan invandring skulle Sveriges befolkning minska. Och ett samhälle
            med minskande befolkning är ett stagnerande samhälle. Invandringen
            ger oss helt enkelt bättre förutsättningar att klara vår gemensamma
            välfärd när vi lever allt längre.
          </note>
          <note>
            Då behöver vi inte ens vänta på 2030. Det visar sig att de vuxna
            som kommer hit har en ganska god utbildning. 24 procent av dem
            som finns i Arbetsförmedlingens etableringsuppdrag har universitets-
            eller högskoleutbildning. Det kan vara läkare, lärare, sjuksköterskor
            eller ingenjörer – yrkesgrupper som vi verkligen behöver. För
            oss handlar det då bara om att sätta dessa människor på skolbänken,
            så att de kan lära sig svenska och få sina betyg validerade.
          </note>
          <note>
            Därför vill regeringen att tiden under asylprövningen används
            på ett bättre sätt. Vi säger att utbildningsinsatser måste sättas
            in tidigare. Vi vill erbjuda asylsökande svenskundervisning i
            större utsträckning än i dag. Visst innebär det att en del som
            sedan inte får asyl ändå får lära sig lite svenska. Men det är
            trots allt bättre än att de får gå sysslolösa i kanske flera månader.
          </note>
          <note>
            Glöm inte heller att bara befolkningsökningen i sig sätter igång
            en massa ekonomiska processer. Det behöver byggas många nya bostäder,
            och till varje hus som vi bygger kommer vi att behöva byggnadsarbetare
            och underleverantörer, det behövs nya skolor, och till dem behövs
            det lärare och så vidare. Detta sätter igång nya ekonomiska processer.
          </note>
          <note>
            Allra sist, fru talman: Jag har följt debatten de senaste veckorna
            och måste säga att det finns ett drag i debatten som oroar mig
            djupt. Det är när man för debatten på ett sådant sätt att man
            beskriver människor i termer av ”vi”, svenskarna, och ”de”, flyktingarna.
          </note>
          <note>
            Detta att dela upp människor i ”vi” och ”de” är en av mänsklighetens
            äldsta tankar, men det är också en av de allra farligaste. Det
            är ytterst den tanken som bereder vägen för diskriminering, rasism,
            etniska konflikter, krig och allra ytterst etnisk rensning och
            folkmord.
          </note>
          <note>
            Historien är full av exempel på när politiska ledare har valt
            att spela på misstro och fördomar för att fördjupa konflikterna
            i det enda syftet att exploatera dem politiskt för att vinna makt.
            Hitler gjorde så, Stalin gjorde så, Mussolini gjorde så och Milošević
            gjorde så – bara för att nämna några.
          </note>
          <note>
            I den svenska debatten pekas nu ofta muslimer ut som syndabockar
            för än det ena, än det andra. Till och med i denna riksdag kan
            man höra ledamöter uttrycka sig om muslimer på ett sätt som inte
            ligger särskilt långt från hur nazisterna uttryckte sig om judarna
            på 30-talet.
          </note>
          <note>
            I en sådan situation är det särskilt viktigt att de som står
            för humanism och principen om alla människors lika värde säger
            ifrån. Det är som Martin Luther King sa: Det riktigt tragiska
            är inte de onda människornas brutalitet utan de goda människornas
            tystnad.
          </note>
          <note>
            Därför måste vi säga ifrån så fort politiska ledare börjar lägga
            skulden för olika samhällsproblem på en viss folkgrupp eller resonera
            i termer av att vissa människor inte hör hemma i Sverige.
          </note>
          <note>
            Fru talman! Om tre månader går Sverige till val igen. Låt oss
            använda den tiden till att försöka lösa de migrationspolitiska
            utmaningarna i stället för att göra detta politikområde till en
            bricka i ett partipolitiskt spel.
          </note>
          <note>
            Med det vill jag också tacka riksdagen för en välvillig behandling
            av regeringens budgetförslag i denna del.
          </note>
          <note>
            (Applåder)
          </note>
          <note>
            (forts. § 10)
          </note>
          <note>
            Ajournering
          </note>
          <note>
            Kammaren beslutade kl. 15.54 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            § 8 Beslut om ärende som slutdebatterats den 11 december
          </note>
          <note>
            UU1 Utgiftsområde 5 Internationell samverkan
          </note>
          <note>
            1. utskottet
          </note>
          <note>
            2. res. (SD)
          </note>
          <note>
            Votering:
          </note>
          <note>
            237 för utskottet
          </note>
          <note>
            42 för res.
          </note>
          <note>
            13 avstod
          </note>
          <note>
            57 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 70 M, 21 MP, 18 C, 2 V, 15 FP, 14 KD
          </note>
          <note>
            För res.: 41 SD, 1 V
          </note>
          <note>
            Avstod: 13 V
          </note>
          <note>
            Frånvarande: 16 S, 14 M, 8 SD, 4 MP, 4 C, 5 V, 4 FP, 2 KD
          </note>
          <note>
            Jonas Gunnarsson (S) anmälde att han avsett att rösta ja men
            markerats som frånvarande.
          </note>
          <note>
            § 9 Beslut om ärenden som slutdebatterats vid dagens sammanträde
          </note>
          <note>
            SfU1 Utgiftsområde 10 Ekonomisk trygghet vid sjukdom och funk
            ­ tionsnedsättning
          </note>
          <note>
            Punkt 2 (Allmänna frågor)
          </note>
          <note>
            1. utskottet
          </note>
          <note>
            2. res. 1 (SD)
          </note>
          <note>
            Kammaren biföll utskottets förslag med acklamation.
          </note>
          <note>
            Punkt 3 (Trygghetssystemen för företagare)
          </note>
          <note>
            1. utskottet
          </note>
          <note>
            2. res. 2 (SD)
          </note>
          <note>
            Kammaren biföll utskottets förslag med acklamation.
          </note>
          <note>
            Punkt 4 (Tidsgränser i sjukförsäkringen)
          </note>
          <note>
            1. utskottet
          </note>
          <note>
            2. res. 3 (S, MP, V)
          </note>
          <note>
            Votering:
          </note>
          <note>
            156 för utskottet
          </note>
          <note>
            136 för res. 3
          </note>
          <note>
            1 avstod
          </note>
          <note>
            56 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 69 M, 41 SD, 18 C, 14 FP, 14 KD
          </note>
          <note>
            För res. 3: 98 S, 1 M, 21 MP, 16 V
          </note>
          <note>
            Avstod: 1 FP
          </note>
          <note>
            Frånvarande: 15 S, 14 M, 8 SD, 4 MP, 4 C, 5 V, 4 FP, 2 KD
          </note>
          <note>
            Jonas Jacobsson Gjörtler (M) anmälde att han avsett att rösta
            ja men markerats ha röstat nej.
          </note>
          <note>
            Punkt 6 (Vård av närstående)
          </note>
          <note>
            1. utskottet
          </note>
          <note>
            2. res. 5 (SD)
          </note>
          <note>
            Kammaren biföll utskottets förslag med acklamation.
          </note>
          <note>
            Punkt 8 (Rehabilitering)
          </note>
          <note>
            1. utskottet
          </note>
          <note>
            2. res. 6 (SD)
          </note>
          <note>
            Kammaren biföll utskottets förslag med acklamation.
          </note>
          <note>
            Punkt 9 (Sanktionsavgift)
          </note>
          <note>
            1. utskottet
          </note>
          <note>
            2. res. 8 (SD)
          </note>
          <note>
            Kammaren biföll utskottets förslag med acklamation.
          </note>
          <note>
            Punkt 10 (Sjuk- och aktivitetsersättning )
          </note>
          <note>
            1. utskottet
          </note>
          <note>
            2. res. 9 (SD)
          </note>
          <note>
            Kammaren biföll utskottets förslag med acklamation.
          </note>
          <note>
            Punkt 11 (Arbetsskadeförsäkringen)
          </note>
          <note>
            1. utskottet
          </note>
          <note>
            2. res. 10 (SD)
          </note>
          <note>
            Kammaren biföll utskottets förslag med acklamation.
          </note>
          <note>
            Punkt 13 (Försäkringskassan)
          </note>
          <note>
            1. utskottet
          </note>
          <note>
            2. res. 11 (SD)
          </note>
          <note>
            Kammaren biföll utskottets förslag med acklamation.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            SfU2 Utgiftsområde 11 Ekonomisk trygghet vid ålderdom
          </note>
          <note>
            Punkt 4 (Garantipension och bostadstillägg till pensionärer)
          </note>
          <note>
            1. utskottet
          </note>
          <note>
            2. res. 1 (S, MP, V)
          </note>
          <note>
            3. res. 2 (SD)
          </note>
          <note>
            Förberedande votering:
          </note>
          <note>
            135 för res. 1
          </note>
          <note>
            41 för res. 2
          </note>
          <note>
            117 avstod
          </note>
          <note>
            56 frånvarande
          </note>
          <note>
            Kammaren biträdde res. 1.
          </note>
          <note>
            Huvudvotering:
          </note>
          <note>
            117 för utskottet
          </note>
          <note>
            135 för res. 1
          </note>
          <note>
            41 avstod
          </note>
          <note>
            56 frånvarande
          </note>
          <note>
            Kammaren biföll res 1.
          </note>
          <note>
            Partivis fördelning av rösterna:
          </note>
          <note>
            För utskottet: 70 M, 18 C, 15 FP, 14 KD
          </note>
          <note>
            För res. 1: 98 S, 21 MP, 16 V
          </note>
          <note>
            Avstod: 41 SD
          </note>
          <note>
            Frånvarande: 15 S, 14 M, 8 SD, 4 MP, 4 C, 5 V, 4 FP, 2 KD
          </note>
          <note>
            Punkt 6 (Fördelning av pension mellan makar)
          </note>
          <note>
            1. utskottet
          </note>
          <note>
            2. res. 3 (S, MP, V)
          </note>
          <note>
            Votering:
          </note>
          <note>
            158 för utskottet
          </note>
          <note>
            135 för res. 3
          </note>
          <note>
            56 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 70 M, 41 SD, 18 C, 15 FP, 14 KD
          </note>
          <note>
            För res. 3: 98 S, 21 MP, 16 V
          </note>
          <note>
            Frånvarande: 15 S, 14 M, 8 SD, 4 MP, 4 C, 5 V, 4 FP, 2 KD
          </note>
          <note>
            Punkt 7 (Pensionssystemet i övrigt)
          </note>
          <note>
            1. utskottet
          </note>
          <note>
            2. res. 5 (V)
          </note>
          <note>
            Votering:
          </note>
          <note>
            233 för utskottet
          </note>
          <note>
            16 för res. 5
          </note>
          <note>
            43 avstod
          </note>
          <note>
            57 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 97 S, 69 M, 1 SD, 19 MP, 18 C, 15 FP, 14 KD
          </note>
          <note>
            För res. 4: 16 V
          </note>
          <note>
            Avstod: 1 S, 1 M, 40 SD, 1 MP
          </note>
          <note>
            Frånvarande: 15 S, 14 M, 8 SD, 5 MP, 4 C, 5 V, 4 FP, 2 KD
          </note>
          <note>
            Lars-Arne Staxäng (M) och Niclas Malmberg (MP) anmälde att de
            avsett att rösta ja men markerats ha avstått från att rösta.
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            SfU3 Utgiftsområde 12 Ekonomisk trygghet för familjer och barn
          </note>
          <note>
            Punkt 1 (Mål för utgiftsområde 12 och regeringens resultatredovisning)
          </note>
          <note>
            1. utskottet
          </note>
          <note>
            2. res. 1 (S, MP, V)
          </note>
          <note>
            Votering:
          </note>
          <note>
            158 för utskottet
          </note>
          <note>
            135 för res. 1
          </note>
          <note>
            56 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 70 M, 41 SD, 18 C, 15 FP, 14 KD
          </note>
          <note>
            För res. 1: 98 S, 21 MP, 16 V
          </note>
          <note>
            Frånvarande: 15 S, 14 M, 8 SD, 4 MP, 4 C, 5 V, 4 FP, 2 KD
          </note>
          <note>
            Punkt 6 (Reserverade dagar i föräldrapenningen)
          </note>
          <note>
            1. utskottet
          </note>
          <note>
            2. res. 5 (SD)
          </note>
          <note>
            3. res. 6 (V)
          </note>
          <note>
            Förberedande votering:
          </note>
          <note>
            41 för res. 5
          </note>
          <note>
            16 för res. 6
          </note>
          <note>
            235 avstod
          </note>
          <note>
            57 frånvarande
          </note>
          <note>
            Kammaren biträdde res. 5.
          </note>
          <note>
            Huvudvotering:
          </note>
          <note>
            Kammaren biföll utskottets förslag genom uppresning.
          </note>
          <note>
            Punkt 15 (Vårdnadsbidrag)
          </note>
          <note>
            1. utskottet
          </note>
          <note>
            2. res. 10 (S, MP, V)
          </note>
          <note>
            Votering:
          </note>
          <note>
            158 för utskottet
          </note>
          <note>
            135 för res. 10
          </note>
          <note>
            56 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 70 M, 41 SD, 18 C, 15 FP, 14 KD
          </note>
          <note>
            För res. 10: 98 S, 21 MP, 16 V
          </note>
          <note>
            Frånvarande: 15 S, 14 M, 8 SD, 4 MP, 4 C, 5 V, 4 FP, 2 KD
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 10 (forts. från § 7) Migration (forts. SfU4)
          </note>
          <note type="speaker">
            Anf. 148 MARKUS WIECHEL (SD) replik:
          </note>
          <note>
            Fru talman! Det har hänt mycket sedan debatten och ministerns
            anförande, men det var egentligen inga större överraskningar som
            levererades där. Jag fick i alla fall inga större överraskningar
            av det Morgan Johansson sa. Det talades mycket om hur UNHCR gläds
            åt det höga stöd Sverige ger åt flyktingar i närområdena, och
            det talades om vilket ansvar vi i Sverige tar när det gäller att
            ta emot väldigt många människor. Det talades också om hur fler
            länder behöver ta ett ansvar, som Morgan Johansson uttryckte det.
          </note>
          <note>
            När jag lyssnade på det kunde jag inte låta bli att gå tillbaka
            och tänka på vad en av Morgan Johanssons ministerkolleger, Åsa
            Romson, sa före valet. Hon var väldigt noga med att kritisera
            den dåvarande regeringen för de avräkningar den regeringen gjorde
            i biståndsbudgeten. Då låg avräkningarna på ungefär 13 procent
            av biståndet. Den här regeringen har föreslagit 21 procent i avräkningar
            under nästa år, vilket är väldigt högt ur ett internationellt
            perspektiv.
          </note>
          <note>
            Min fråga till Morgan Johansson är dels hur ministern avser att
            upprätthålla Dublinförordningen, med tanke på den kraftiga mottagning
            vi har i Sverige, dels om vi verkligen har råd att lägga pengar
            både på ett effektivt och generöst bistånd och på en massinvandring
            till Sverige.
          </note>
          <note type="speaker">
            Anf. 149 Justitie- och migrationsminister MORGAN JOHANSSON (S)
            replik:
          </note>
          <note>
            Fru talman! Jag börjar med frågan om Dublinförordningen. Jag
            träffade de andra migrationsministrarna i förra veckan, på ett
            ministerrådsmöte. Jag hade då också ett kortare samtal med den
            italienska ordföranden för ministerrådet, och vi ska återkomma
            på telefon under nästa vecka. Det beror naturligtvis på att vi
            från svensk sida har all anledning att markera att det är viktigt
            att Italien lever upp till de åtaganden man har tagit på sig när
            det gäller till exempel att se till att sköta flyktingmottagningen
            på ett korrekt sätt. Det kommer vi naturligtvis att fortsätta
            med. Dublinförordningen är en grundläggande del i asylmottagningen.
          </note>
          <note>
            När det sedan gäller biståndet har Sverige i årtionden varit
            ett av de länder som har gett mest bistånd. Vi är också en av
            de stora bidragsgivarna till UNHCR. De jag träffade i närområdet
            – Jordanien, Libanon och så vidare – är oerhört tacksamma för
            det stöd vi ger. Det var det de framförde. Ingen av dem framförde
            att Sverige måste stänga sina gränser för flyktingar. Ingen av
            dem krävde det.
          </note>
          <note>
            Det är dock precis det Sverigedemokraterna hela tiden försöker
            spela upp som något slags motsättning, det vill säga motsättningen
            mellan att å ena sidan ta emot flyktingar och å andra sidan ge
            bistånd. Det finns väl över huvud taget ingen motsättning i det?
            Motsättningen ryms tvärtom i om man går omkring och tror att antalet
            invandrare eller flyktingmottagandet skulle minska om man höjer
            biståndet. Så ser det inte alls ut; behovet är mycket större.
          </note>
          <note>
            Enda skälet för er att driva biståndsfrågan, Marcus Wiechel,
            är att ni vill kunna använda den som en ursäkt för att sedan stänga
            gränser och kasta ut kvinnor och barn, tillbaka till kriget. Dessutom
            har ni mage att kalla det solidaritet. Det är inte solidaritet,
            fru talman.
          </note>
          <note type="speaker">
            Anf. 150 MARKUS WIECHEL (S D ) replik:
          </note>
          <note>
            Fru talman! Jag tar för givet att migrationsministern förstår
            att Sverigedemokraterna inte vill stänga några gränser och än
            mindre slänga tillbaka människor till krig eller tortyr. Det skulle
            vi aldrig någonsin förespråka och har heller aldrig gjort.
          </note>
          <note>
            Det vi förespråkar är en politik som i likhet med våra grannländer
            s tar emot invandrare i förhållande till vad landet klarar av.
            Våra grannländer har en betydligt lägre invandring än Sverige.
            De för en sverigedemokratisk politik. Vilka regler är det de bryter
            mot? Vilka människor är det som de slänger ut till krig? Det skulle
            jag verkligen vilja ha ett svar på.
          </note>
          <note>
            Jag har, som jag nämnt tidigare i dag, tillsammans med en delegation
            från Sverigedemokraterna varit i Jordanien och träffat bland annat
            ordföranden för Jordaniens utrikesutskott men också flera flyktingfamiljer
            i och utanför flyktingläger. Någonting som många av dem hade gemensamt
            var att de ville vara i närområdet. De ville vara nära hemmet,
            de ville ta sig tillbaka, men de kunde inte. De var tvungna att
            fly från sina hem, och det är nog få människor som gör det frivilligt.
          </note>
          <note>
            Problemet med de stängda gränserna i närområdena är att de här
            länderna inte får tillräckligt mycket stöd. De vill ta det här
            ansvaret. De vill hjälpa till att hjälpa människor som är på flykt,
            men de har inte den möjligheten. De har landet och de har viljan,
            men de har inte resurserna.
          </note>
          <note>
            Det är de här länderna som den socialdemokratiskt ledda regeringen
            vill ta ännu mer pengar ifrån för att några få som redan har sökt
            sig till trygghet ska kunna söka sig vidare till Sverige.
          </note>
          <note type="speaker">
            Anf. 151 Justitie- och migrationsminister MORGAN JOHANSSON (S)
            replik:
          </note>
          <note>
            Fru talman! Vad pratar Sverigedemokraterna om nu, att vi vill
            ta pengar från de här länderna? Vi har ju tillskjutit nästan 1,4
            miljarder under de senaste åren just till de här länderna för
            att hjälpa dem. Jag tror att siffran varje år är över 400 miljoner.
          </note>
          <note>
            UNHCR säger att Sverige är ett av de länder som bidrar allra
            mest, och så kommer Sverigedemokraterna och pratar om att vi vill
            ta pengar. Så är det naturligtvis inte.
          </note>
          <note>
            Problemet med er sverigedemokrater är att ni hela tiden försöker
            spela på den här motsättningen. Ni går omkring och tror att med
            biståndsmedel skulle antalet flyktingar till Sverige minska, men
            behovet är ju, som jag tror att Markus Wiechel egentligen förstår,
            så ohyggligt mycket större.
          </note>
          <note>
            Vi kan räkna med att vi i Sverige i år har 28 000 asylansökningar
            från Syrien. Inte ens den mest kallhamrade sverigedemok rat kan
            komma och påstå att dess a inte är några riktiga flyktingar. Eller
            är det så?
          </note>
          <note>
            I er budget finansierar ni ju era reformer just med en dramatisk
            minskning av flyktingmottagandet. Jag kan inte tolka det på något
            annat sätt än att ni vill kasta människor tillbaka ut till krig
            eller kanske tillbaka till de flyktingläger som vi väl är överens
            om inte är en värdig uppväxtmiljö.
          </note>
          <note>
            Ni finansierar er budget genom kraftiga nedskärningar på flyktingmottagandet.
            Jag kan inte tolka det på något annat sätt än att ni vill kasta
            tillbaka människor ut i krig och elände.
          </note>
          <note type="speaker">
            Anf. 152 JOHANNA JÖNSSON (C) replik:
          </note>
          <note>
            Fru talman! Jag lyssnade på Morgan Johanssons inlägg här tidigare
            och tycker att det var väldigt bra. Vi är ense om mycket just
            vad gäller migra ­ tionen, framför allt att vi ska fortsätta att
            erbjuda en fristad till alla flyktingar som kommer.
          </note>
          <note>
            Du tog också upp, Morgan Johansson, precis som jag gjorde i mitt
            anförande, att ungefär 13 000 sitter fast på våra flyktingboenden.
            Ni bjöd tidigare in till ett möte om det. Vi hade inte möjlighet
            att vara med från Centerpartiets sida, och jag har försökt få
            till ett alternativt datum men inte fått något svar alls på det.
            Jag tycker att det är lite synd, för jag hade jättegärna velat
            diskutera den här frågan. Den är viktig för oss, och den är också
            viktig för många av våra kommunpolitiker runt om i landet.
          </note>
          <note>
            Jag hörde att du har pratat lite mer åt straffavgiftshållet –
            du har sagt det i medierna, som jag har uppfattat det, men medierna
            vinklar ju saker som de vill – och även lite åt tvångshållet.
            Det var inte jättetydligt vad det är du tänker dig. Jag skulle
            gärna se att du utvecklade det lite.
          </note>
          <note>
            Det finns nämligen en massa kommuner som inte är jätterika och
            som har ett lågt mottagande, alltså alla är ju inte Vellinge.
            Det finns kommuner som hänvisar till bostadsbristen. Jag undrar
            hur du tänker dig med dem, om vi ska tvinga dem elle r om vi ska
            hjälpa dem att få i gång bostadsbyggandet. Många efterfrågar också
            pengar till att till exempel renovera lokaler som redan finns
            för att komma igång. Jag undrar lite hur du ser på tvång kontra
            att hjälpa och stötta.
          </note>
          <note>
            Jag har också en fråga på kort sikt. Nu står arbetet väldigt
            stilla. Och som jag sade, och som du också vet, har Migrationsverket
            sagt att de tittar på tältlösningar nu under vintern. Det är något
            som vi inte vill se, gissar jag, så jag undrar vad du gör just
            nu för att vi ska kunna undvika det.
          </note>
          <note>
            Jag undrar också hur du ser på upphandlingskraven och det som
            jag sade om kvalitet och aktiviteter på boendena.
          </note>
          <note type="speaker">
            Anf. 153 Justitie- och migrationsminister MORGAN JOHANSSON (S)
            replik:
          </note>
          <note>
            Fru talman! Jag börjar i den ena änden och detta med de korta
            upphandlingarna. I mitt anförande sade jag att 2014–2016 bygger
            Migrationsverket ut sin kapacitet med 14 000 platser. Bara nu
            före jul är det nästan 3 000 platser som man har öppnat på tre
            ställen. Det är en del av lösningen, och jag tror att det är viktigt
            att man fortsätter att göra detta. Dels ökar det kommunernas framförhållning,
            dels minskar behovet av de korta up phandlingarna som både är
            dyra och problematiska på det sättet att det är svårt att styra
            vilka kommuner de ska komma till.
          </note>
          <note>
            Jag är glad för tonen från Centern nu när det gäller möjligheten
            till samarbete. Vi skrev ju i regeringsförklaringen att alla kommuner
            måste vara beredda att ta ett ansvar. Jag tror att om vi börjar
            där, om vi åtminstone är överens om den utgångspunkten, kan vi
            väl sedan fundera över vilken teknik vi ska använda oss av. Det
            finns lite olika vägar att gå.
          </note>
          <note>
            En väg är att gå den danska vägen. I Danmark fördelar man ut
            de asylsökande som har kommit och som fått uppehållstillstånd
            till amten. Sedan fördelar amten, alltså deras län, vidare till
            sina kommuner. Om de inte kan komma överens inom varje amt är
            det staten som bestämmer: Ni tar emot 100, ni tar emot 50, ni
            tar emot 10. Det är den danska modellen.
          </note>
          <note>
            En annan modell är att i stället jobba med ekonomiska incitament,
            det vill säga att säga: Om ni inte tar emot får ni i alla fall
            vara beredda att betala för de andra kommunerna som tar emot.
          </note>
          <note>
            Jag är intresserad av att höra vad som kommer från oppositionspartierna.
            På något sätt måste vi se till att det blir en jämnare spridning.
            Men låt oss sätta oss ned. Jag kommer gärna att försöka hitta
            ett nytt tillfälle att sätta mig ned med företrädare för en bred
            majoritet i riksdagen för att gå igenom de här frågorna en gång
            till.
          </note>
          <note type="speaker">
            Anf. 154 JOHANNA JÖNSSON (C) replik:
          </note>
          <note>
            Fru talman! Nu känner jag att det blev lite upprepning av det
            som sades tidigare. Jag frågade just hur man ska stötta. Modellen
            i Danmark är att tvångsplacera ut till kommuner som menar att
            de inte har några bostäder, att de inte har någonstans att placera
            folk, fast de vill ta emot.
          </note>
          <note>
            Jag pratade häromdagen med en av våra kommunrepresentanter i
            en kommun där de verkligen har en genuin vilja at t ta emot, men
            de kommer inte i gång med byggandet och framför allt inte tillräckligt
            fort.
          </note>
          <note>
            Jag känner fortfarande att jag skulle vilja ha svar på detta.
            Vad ska vi göra för att stötta de kommuner som faktiskt vill ta
            emot? Alla är inte rika kommuner. Påför man en straffavgift kommer
            de rika kommunerna kanske inte att komma igång med byggandet för
            det. Och det är ju bostäder de hänvisar till. Det visade inte
            minst samordnarna i sin rapport. Hur ska vi komma igång med detta
            snabbt?
          </note>
          <note>
            Ministern pratade om de 14 000 platserna. Jag blir lite osäker.
            Som jag förstått det finns de 14 000 platserna också i upphandlade
            asylboenden runt om i landet, i olika vandrarhem och på hotellanläggningar.
            Även om de inte kommer att poppa upp så där jättefort är det samma
            situation. Man måste ordna skolor till barnen. Man måste fixa
            hälsoundersökningar. Det är samma problem som annars. Jag blir
            lite osäker på hur ministern kan mena att det skulle vara ett
            sätt att undvika att det poppar upp asylboenden snabbt runt om
            i landet. Det handlar om att vi måste få ut folk från asylboendena,
            så att de kan komma igång i kommuner, få jobb och praktikplatser
            och börja lära sig svenska, så att det inte behöver öppnas jättemånga
            nya asylboenden överallt hela tiden med kort varsel. Jag hängde
            inte riktigt med där.
          </note>
          <note>
            Det är klart att vi måste prata. Det här måste lösas, punkt slut.
            Så enkelt är det. Allting annat är helt förkastligt. De här människorna
            är här i dag, och de ska inte bo i tält.
          </note>
          <note type="speaker">
            Anf. 155 Justitie- och migrationsminister MORGAN JOHANSSON (S)
            replik:
          </note>
          <note>
            Fru talman! Det är alldeles rätt. Som sagt uppskattar jag den
            öppning som finns. Det var därför vi bjöd in alla för ungefär
            en månad sedan. Moderaterna och Kristdemokraterna kom, men Centern
            och Folkpartiet hade inte möjlighet att komma. Vad jag förstod
            var det av praktiska skäl snarare än som något slags markering.
            Det tycker jag är viktigt, för vi behöver fortsätta med det samarbete
            som funnits kring migrationspolitiken.
          </note>
          <note>
            Det handlar inte bara om att ta emot människor. Det handlar också
            om att kunna ta hand om dem när de kommer hit och se till att
            de får en bra start. Då handlar det nog om både morot och piska.
            Vi ska med hjälp av ekonomiska incitament eller något slags lagstiftning
            se till att alla kommuner tar emot; någon av de vägarna ska vi
            ta. Men sedan handlar det också om att i större utsträckning stötta
            kommuner som tar emot, som Johanna Jönsson är inne på, så att
            de kan tillskapa de goda miljöer som vi behöver.
          </note>
          <note>
            Låt oss titta på de olika system som finns. Vi har startat en
            statssekre ­ terargrupp med deltagande av bland annat en statssekreterare
            från Närings ­ departementet, som har bostadspolitiken. Vi förstår
            också att vi måste sätta igång ett byggande på ett annat sätt
            än tidigare. Men de här frågorna löser man bäst i samförstånd.
            Tillsammans måste vi gå igenom hurdan situa ­ tionen är.
          </note>
          <note>
            De 14 000 platserna gäller upphandlade långtidsboenden, inte
            den typ av korttidsupphandlade boenden som man i dag tvingas till.
            Jag vet att det förs en diskussion om huruvida man ska äga egna
            fastigheter och så vidare. Den möjligheten har man inte i dag,
            men det vill vi också gärna titta på.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 15 december.)
          </note>
          <note>
            § 11 Bordläggning
          </note>
          <note>
            Följande dokument anmäldes och bordlades:
          </note>
          <note>
            Skrivelse
          </note>
          <note>
            2014/15:35 Meddelande om kommande förslag om ändring i reglerna
            om uttag i näringsverksamhet
          </note>
          <note>
            § 12 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 11 december
          </note>
          <note>
            2014/15:126 Förbud mot det hitresta tiggeriet
          </note>
          <note>
            av Richard Jomshof (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2014/15:127 Osäkerhet om infrastruktursatsningarna i Blekinge
          </note>
          <note>
            av Annicka Engblom (M)
          </note>
          <note>
            till statsrådet Anna Johansson (S)
          </note>
          <note>
            2014/15:128 Krafttag mot jihadister
          </note>
          <note>
            av Richard Jomshof (SD)
          </note>
          <note>
            till justitie- och migrationsminister Morgan Johansson (S)
          </note>
          <note>
            § 13 Kammaren åtskildes kl. 16.33.
          </note>
          <note>
            Förhandlingarna leddes
          </note>
          <note>
            av förste vice talmannen från sammanträdets början till och med
            § 5 anf. 50 (delvis),
          </note>
          <note>
            av tredje vice talmannen därefter t ill och med § 6 anf. 91 ,
          </note>
          <note>
            av förste vice talmannen därefter till och med § 7 anf. 131 (delvis)
            och
          </note>
          <note>
            av tredje vice talmannen dä refter till sammanträdets slut.
          </note>
          <note>
            Vid protokollet
          </note>
          <note>
            ANDERS NORIN
          </note>
          <note>
            /Eva-Lena Ekman
          </note>
          <note>
            Innehållsförteckning
          </note>
          <note>
            § 1 Anmälan om fördröjda svar på interpellationer
          </note>
          <note>
            § 2 Ärenden för hänvisning till utskott
          </note>
          <note>
            § 3 Ärenden för bordläggning
          </note>
          <note>
            § 4 Ekonomisk trygghet vid sjukdom och funktionsnedsättning
          </note>
          <note>
            Socialförsäkringsutskottets betänkande 2014/15:SfU1
          </note>
          <note>
            Anf. 1 PHIA ANDERSSON (S)
          </note>
          <note>
            Anf. 2 LINUS BYLUND (SD)
          </note>
          <note>
            Anf. 3 PHIA ANDERSSON (S) replik
          </note>
          <note>
            Anf. 4 LINUS BYLUND (SD) replik
          </note>
          <note>
            Anf. 5 PHIA ANDERSSON (S) replik
          </note>
          <note>
            Anf. 6 LINUS BYLUND (SD) replik
          </note>
          <note>
            Anf. 7 RICKARD PERSSON (MP)
          </note>
          <note>
            Anf. 8 LINUS BYLUND (SD) replik
          </note>
          <note>
            Anf. 9 RICKARD PERSSON (MP) replik
          </note>
          <note>
            Anf. 10 LINUS BYLUND (SD) replik
          </note>
          <note>
            Anf. 11 RICKARD PERSSON (MP) replik
          </note>
          <note>
            Anf. 12 WIWI-ANNE JOHANSSON (V)
          </note>
          <note>
            Anf. 13 LINUS BYLUND (SD) replik
          </note>
          <note>
            Anf. 14 WIWI-ANNE JOHANSSON (V) replik
          </note>
          <note>
            Anf. 15 LINUS BYLUND (SD) replik
          </note>
          <note>
            Anf. 16 WIWI-ANNE JOHANSSON (V) replik
          </note>
          <note>
            Anf. 17 LOTTA FINSTORP (M)
          </note>
          <note>
            Anf. 18 SOLVEIG ZANDER (C)
          </note>
          <note>
            Anf. 19 PHIA ANDERSSON (S) replik
          </note>
          <note>
            Anf. 20 SOLVEIG ZANDER (C) replik
          </note>
          <note>
            Anf. 21 PHIA ANDERSSON (S) replik
          </note>
          <note>
            Anf. 22 SOLVEIG ZANDER (C) replik
          </note>
          <note>
            Anf. 23 WIWI-ANNE JOHANSSON (V) replik
          </note>
          <note>
            Anf. 24 SOLVEIG ZANDER (C) replik
          </note>
          <note>
            Anf. 25 WIWI-ANNE JOHANSSON (V) replik
          </note>
          <note>
            Anf. 26 SOLVEIG ZANDER (C) replik
          </note>
          <note>
            Anf. 27 EMMA CARLSSON LÖFDAHL (FP)
          </note>
          <note>
            Anf. 28 WIWI-ANNE JOHANSSON (V) replik
          </note>
          <note>
            Anf. 29 EMMA CARLSSON LÖFDAHL (FP) replik
          </note>
          <note>
            Anf. 30 WIWI-ANNE JOHANSSON (V) replik
          </note>
          <note>
            Anf. 31 EMMA CARLSSON LÖFDAHL (FP) replik
          </note>
          <note>
            Anf. 32 ROLAND UTBULT (KD)
          </note>
          <note>
            Anf. 33 Socialförsäkringsminister ANNIKA STRANDHÄLL (S)
          </note>
          <note>
            Anf. 34 SOLVEIG ZANDER (C) replik
          </note>
          <note>
            Anf. 35 Socialförsäkringsminister ANNIKA STRANDHÄLL (S) replik
          </note>
          <note>
            Anf. 36 SOLVEIG ZANDER (C) replik
          </note>
          <note>
            Anf. 37 Socialförsäkringsminister ANNIKA STRANDHÄLL (S) replik
          </note>
          <note>
            Anf. 38 ROLAND UTBULT (KD) replik
          </note>
          <note>
            Anf. 39 Socialförsäkringsminister ANNIKA STRANDHÄLL (S) replik
          </note>
          <note>
            Anf. 40 ROLAND UTBULT (KD) replik
          </note>
          <note>
            Anf. 41 Socialförsäkringsminister ANNIKA STRANDHÄLL (S) replik
          </note>
          <note>
            Anf. 42 MATHIAS TEGNÉR (S)
          </note>
          <note>
            (Beslut fattades under § 9.)
          </note>
          <note>
            § 5 Ekonomisk trygghet vid ålderdom
          </note>
          <note>
            Socialförsäkringsutskottets betänkande 2014/15:SfU2
          </note>
          <note>
            Anf. 43 FREDRIK LUNDH SAMMELI (S)
          </note>
          <note>
            Anf. 44 LINUS BYLUND (SD)
          </note>
          <note>
            Anf. 45 FREDRIK LUNDH SAMMELI (S) replik
          </note>
          <note>
            Anf. 46 LINUS BYLUND (SD) replik
          </note>
          <note>
            Anf. 47 FREDRIK LUNDH SAMMELI (S) replik
          </note>
          <note>
            Anf. 48 LINUS BYLUND (SD) replik
          </note>
          <note>
            Anf. 49 RICKARD PERSSON (MP)
          </note>
          <note>
            Anf. 50 WIWI-ANNE JOHANSSON (V)
          </note>
          <note>
            Anf. 51 LARS-ARNE STAXÄNG (M)
          </note>
          <note>
            Anf. 52 FREDRIK LUNDH SAMMELI (S) replik
          </note>
          <note>
            Anf. 53 LARS-ARNE STAXÄNG (M) replik
          </note>
          <note>
            Anf. 54 FREDRIK LUNDH SAMMELI (S) replik
          </note>
          <note>
            Anf. 55 LARS-ARNE STAXÄNG (M) replik
          </note>
          <note>
            Anf. 56 SOLVEIG ZANDER (C)
          </note>
          <note>
            Anf. 57 RICKARD PERSSON (MP) replik
          </note>
          <note>
            Anf. 58 SOLVEIG ZANDER (C) replik
          </note>
          <note>
            Anf. 59 RICKARD PERSSON (MP) replik
          </note>
          <note>
            Anf. 60 SOLVEIG ZANDER (C) replik
          </note>
          <note>
            Anf. 61 BARBRO WESTERHOLM (FP)
          </note>
          <note>
            Anf. 62 ROLAND UTBULT (KD)
          </note>
          <note>
            Anf. 63 FREDRIK LUNDH SAMMELI (S) replik
          </note>
          <note>
            Anf. 64 ROLAND UTBULT (KD) replik
          </note>
          <note>
            Anf. 65 FREDRIK LUNDH SAMMELI (S) replik
          </note>
          <note>
            Anf. 66 ROLAND UTBULT (KD) replik
          </note>
          <note>
            Anf. 67 Socialförsäkringsminister ANNIKA STRANDHÄLL (S)
          </note>
          <note>
            Anf. 68 LARS-ARNE STAXÄNG (M) replik
          </note>
          <note>
            Anf. 69 Socialförsäkringsminister ANNIKA STRANDHÄLL (S) replik
          </note>
          <note>
            Anf. 70 LARS-ARNE STAXÄNG (M) replik
          </note>
          <note>
            Anf. 71 Socialförsäkringsminister ANNIKA STRANDHÄLL (S) replik
          </note>
          <note>
            Anf. 72 BARBRO WESTERHOLM (FP) replik
          </note>
          <note>
            Anf. 73 Socialförsäkringsminister ANNIKA STRANDHÄLL (S) replik
          </note>
          <note>
            Anf. 74 BARBRO WESTERHOLM (FP) replik
          </note>
          <note>
            Anf. 75 Socialförsäkringsminister ANNIKA STRANDHÄLL (S) replik
          </note>
          <note>
            Anf. 76 SOLVEIG ZANDER (C) replik
          </note>
          <note>
            Anf. 77 Socialförsäkringsminister ANNIKA STRANDHÄLL (S) replik
          </note>
          <note>
            Anf. 78 SOLVEIG ZANDER (C) replik
          </note>
          <note>
            Anf. 79 Socialförsäkringsminister ANNIKA STRANDHÄLL (S) replik
          </note>
          <note>
            Anf. 80 TERESA CARVALHO (S)
          </note>
          <note>
            Anf. 81 LARS-ARNE STAXÄNG (M) replik
          </note>
          <note>
            Anf. 82 TERESA CARVALHO (S) replik
          </note>
          <note>
            Anf. 83 LARS-ARNE STAXÄNG (M) replik
          </note>
          <note>
            Anf. 84 TERESA CARVALHO (S) replik
          </note>
          <note>
            (Beslut fattades under § 9.)
          </note>
          <note>
            § 6 Ekonomisk trygghet för familjer och barn
          </note>
          <note>
            Socialförsäkringsutskottets betänkande 2014/15:SfU3
          </note>
          <note>
            Anf. 85 TERESA CARVALHO (S)
          </note>
          <note>
            Anf. 86 LINUS BYLUND (SD)
          </note>
          <note>
            Anf. 87 TERESA CARVALHO (S) replik
          </note>
          <note>
            Anf. 88 LINUS BYLUND (SD) replik
          </note>
          <note>
            Anf. 89 TERESA CARVALHO (S) replik
          </note>
          <note>
            Anf. 90 LINUS BYLUND (SD) replik
          </note>
          <note>
            Anf. 91 RICKARD PERSSON (MP)
          </note>
          <note>
            Anf. 92 WIWI-ANNE JOHANSSON (V)
          </note>
          <note>
            Anf. 93 TINA GHASEMI (M)
          </note>
          <note>
            Anf. 94 TERESA CARVALHO (S) replik
          </note>
          <note>
            Anf. 95 TINA GHASEMI (M) replik
          </note>
          <note>
            Anf. 96 TERESA CARVALHO (S) replik
          </note>
          <note>
            Anf. 97 TINA GHASEMI (M) replik
          </note>
          <note>
            Anf. 98 FREDRIK CHRISTENSSON (C)
          </note>
          <note>
            Anf. 99 EMMA CARLSSON LÖFDAHL (FP)
          </note>
          <note>
            Anf. 100 TERESA CARVALHO (S) replik
          </note>
          <note>
            Anf. 101 EMMA CARLSSON LÖFDAHL (FP) replik
          </note>
          <note>
            Anf. 102 TERESA CARVALHO (S) replik
          </note>
          <note>
            Anf. 103 EMMA CARLSSON LÖFDAHL (FP) replik
          </note>
          <note>
            Anf. 104 ROLAND UTBULT (KD)
          </note>
          <note>
            Anf. 105 Socialförsäkringsminister ANNIKA STRANDHÄLL (S)
          </note>
          <note>
            Anf. 106 TINA GHASEMI (M) replik
          </note>
          <note>
            Anf. 107 Socialförsäkringsminister ANNIKA STRANDHÄLL (S) replik
          </note>
          <note>
            Anf. 108 TINA GHASEMI (M) replik
          </note>
          <note>
            Anf. 109 Socialförsäkringsminister ANNIKA STRANDHÄLL (S) replik
          </note>
          <note>
            Anf. 110 ROLAND UTBULT (KD) replik
          </note>
          <note>
            Anf. 111 Socialförsäkringsminister ANNIKA STRANDHÄLL (S) replik
          </note>
          <note>
            Anf. 112 ROLAND UTBULT (KD) replik
          </note>
          <note>
            Anf. 113 Socialförsäkringsminister ANNIKA STRANDHÄLL (S) replik
          </note>
          <note>
            Anf. 114 PATRIK ENGSTRÖM (S)
          </note>
          <note>
            (Beslut fattades under § 9.)
          </note>
          <note>
            § 7 Migration
          </note>
          <note>
            Socialförsäkringsutskottets betänkande 2014/15:SfU4
          </note>
          <note>
            Anf. 115 CARINA OHLSSON (S)
          </note>
          <note>
            Anf. 116 MARKUS WIECHEL (SD)
          </note>
          <note>
            Anf. 117 CARINA OHLSSON (S) replik
          </note>
          <note>
            Anf. 118 MARKUS WIECHEL (SD) replik
          </note>
          <note>
            Anf. 119 CARINA OHLSSON (S) replik
          </note>
          <note>
            Anf. 120 MARKUS WIECHEL (SD) replik
          </note>
          <note>
            Anf. 121 MARIA FERM (MP)
          </note>
          <note>
            Anf. 122 MARKUS WIECHEL (SD) replik
          </note>
          <note>
            Anf. 123 MARIA FERM (MP) replik
          </note>
          <note>
            Anf. 124 MARKUS WIECHEL (SD) replik
          </note>
          <note>
            Anf. 125 MARIA FERM (MP) replik
          </note>
          <note>
            Anf. 126 CHRISTINA HÖJ LARSEN (V)
          </note>
          <note>
            Anf. 127 MARKUS WIECHEL (SD) replik
          </note>
          <note>
            Anf. 128 CHRISTINA HÖJ LARSEN (V) replik
          </note>
          <note>
            Anf. 129 MARKUS WIECHEL (SD) replik
          </note>
          <note>
            Anf. 130 CHRISTINA HÖJ LARSEN (V) replik
          </note>
          <note>
            Anf. 131 MIKAEL CEDERBRATT (M)
          </note>
          <note>
            Anf. 132 MARKUS WIECHEL (SD) replik
          </note>
          <note>
            Anf. 133 MIKAEL CEDERBRATT (M) replik
          </note>
          <note>
            Anf. 134 MARKUS WIECHEL (SD) replik
          </note>
          <note>
            Anf. 135 MIKAEL CEDERBRATT (M) replik
          </note>
          <note>
            Anf. 136 CHRISTINA HÖJ LARSEN (V) replik
          </note>
          <note>
            Anf. 137 MIKAEL CEDERBRATT (M) replik
          </note>
          <note>
            Anf. 138 CHRISTINA HÖJ LARSEN (V) replik
          </note>
          <note>
            Anf. 139 MIKAEL CEDERBRATT (M) replik
          </note>
          <note>
            Anf. 140 JOHANNA JÖNSSON (C)
          </note>
          <note>
            Anf. 141 MARKUS WIECHEL (SD) replik
          </note>
          <note>
            Anf. 142 JOHANNA JÖNSSON (C) replik
          </note>
          <note>
            Anf. 143 MARKUS WIECHEL (SD) replik
          </note>
          <note>
            Anf. 144 JOHANNA JÖNSSON (C) replik
          </note>
          <note>
            Anf. 145 EMMA CARLSSON LÖFDAHL (FP)
          </note>
          <note>
            Anf. 146 ROLAND UTBULT (KD)
          </note>
          <note>
            Anf. 147 Justitie- och migrationsminister MORGAN JOHANSSON (S)
          </note>
          <note>
            (forts. § 10)
          </note>
          <note>
            Ajournering
          </note>
          <note>
            Återupptagna förhandlingar
          </note>
          <note>
            § 8 Beslut om ärende som slutdebatterats den 11 december
          </note>
          <note>
            UU1 Utgiftsområde 5 Internationell samverkan
          </note>
          <note>
            § 9 Beslut om ärenden som slutdebatterats vid dagens sammanträde
          </note>
          <note>
            SfU1 Utgiftsområde 10 Ekonomisk trygghet vid sjukdom och funktionsnedsättning
          </note>
          <note>
            SfU2 Utgiftsområde 11 Ekonomisk trygghet vid ålderdom
          </note>
          <note>
            SfU3 Utgiftsområde 12 Ekonomisk trygghet för familjer och barn
          </note>
          <note>
            § 10 (forts. från § 7) Migration (forts. SfU4)
          </note>
          <note>
            Anf. 148 MARKUS WIECHEL (SD) replik
          </note>
          <note>
            Anf. 149 Justitie- och migrationsminister MORGAN JOHANSSON (S)
            replik
          </note>
          <note>
            Anf. 150 MARKUS WIECHEL (SD) replik
          </note>
          <note>
            Anf. 151 Justitie- och migrationsminister MORGAN JOHANSSON (S)
            replik
          </note>
          <note>
            Anf. 152 JOHANNA JÖNSSON (C) replik
          </note>
          <note>
            Anf. 153 Justitie- och migrationsminister MORGAN JOHANSSON (S)
            replik
          </note>
          <note>
            Anf. 154 JOHANNA JÖNSSON (C) replik
          </note>
          <note>
            Anf. 155 Justitie- och migrationsminister MORGAN JOHANSSON (S)
            replik
          </note>
          <note>
            (Beslut skulle fattas den 15 december.)
          </note>
          <note>
            § 11 Bordläggning
          </note>
          <note>
            § 12 Anmälan om frågor för skriftliga svar
          </note>
          <note>
            § 13 Kammaren åtskildes kl. 16.33.
          </note>
          <note>
            Tryck: Elanders, Vällingby 2015
          </note>
        </div>
      </body>
    </text>
  </TEI>
</teiCorpus>
