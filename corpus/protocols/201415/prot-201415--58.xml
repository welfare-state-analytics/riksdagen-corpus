<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201415</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201415</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201415--58</head>
          <docDate when="2015-02-11">2015-02-11</docDate>
        </div>
      </front>
      <body>
        <div>
          <note>
            Välkomsthälsning
          </note>
          <note type="speaker">
            Anf. 1 ANDRE VICE TALMANNEN:
          </note>
          <note>
            Innan vi inleder debatten vill jag välkomna representanterna
            från den diplomatiska kåren till den utrikespolitiska debatten.
          </note>
          <note>
            § 1 Utrikespolitisk debatt
          </note>
          <note type="speaker">
            Anf. 2 Utrikesminister MARGOT WALLSTRÖM (S):
          </note>
          <note>
            Herr talman! Ärade ledamöter! Excellenser! Mina damer och herrar!
            Vi lever i en ödesgemenskap, och vi gör det i en mer osäker tid.
          </note>
          <note>
            När kammaren debatterade utrikespolitik för ett år sedan inleddes
            den ryska aggression mot Ukraina som utgör den största utmaningen
            mot euro ­ peisk fred och säkerhet sedan kalla krigets slut. Under
            2014 fördjupades inbördeskriget i Syrien, och Isil påbörjade sin
            barbariska offensiv. Stats ­ övergrepp i öst och statssammanbrott
            i syd får återverkningar också för Sverige. Det leder till spänningar
            i vårt närområde, flyktingströmmar och en växande del av vår egen
            befolkning som bär på smärtsamma minnen av krig och konflikt.
            Klimatfrågan utgör också ett globalt säkerhetshot.
          </note>
          <note>
            Men en ökad osäkerhet får inte skymma globala framsteg. Extrem
            fattigdom och spädbarnsdödlighet minskar. Tekniken gör nya landvinningar.
            Vårt ömsesidiga beroende ökar. Ödesgemenskapen ger svensk utrikespolitik
            två huvuduppgifter. Vi ska dra nytta av fördelarna, som är så
            betydande, och vi ska bemästra riskerna. Vår utrikespolitik är
            därför inriktad på bred internationell samverkan och samarbete
            – med våra grannar, med Europeiska unionen och som en mer aktiv
            medlem i Förenta nationerna.
          </note>
          <note>
            Sveriges röst i världen blir starkare tillsammans med EU:s övriga
            med ­ lemsländer. Vi välkomnar att EU kunnat stå enat i sin respons
            på utveck ­ lingen i Ryssland och Ukraina. Sverige kommer fortsatt
            att verka för en politik som är lika tydlig i sina krav på respekt
            för internationell rätt som i sitt stöd för varje lands rätt att
            självt bestämma över sin framtid.
          </note>
          <note>
            Vi stöder de ansträngningar som i denna stund görs för att finna
            en politisk väg mot avspänning. Och kanske viktigast av allt:
            Vi måste hjälpa Ukraina att lyckas, på samma sätt som vi ska bidra
            till fortsatt utveckling av EU:s östliga partnerskap som en hävstång
            för de länder som valt den europeiska vägen, där blod på slagfältet
            ersätts med tålamod vid förhandlingsbordet.
          </note>
          <note>
            I den andan driver Sverige på för ett öppet EU med engagemang
            för Turkiets medlemskapsprocess, för en normalisering av relationen
            mellan Serbien och Kosovo och för fortsatta reformer i Bosnien
            och Hercegovina med sikte på framtida EU-medlemskap. Sverige stöder
            de FN-ledda förhandlingarna om Cyperns återförening.
          </note>
          <note>
            EU behöver ett bredare internationellt engagemang, en samlad
            global strategi och en förstärkt krishanteringsförmåga. Sverige
            ska nu leda EU:s marina operation Atalanta, och en svenskledd
            nordisk snabbinsatsstyrka står under första halvåret beredd att
            ställas till EU:s förfogande. Vi samarbetar inom EU, och EU ska
            samarbeta med andra. Ett starkt och samlat EU-agerande ligger
            i vårt intresse. I en mer osäker tid är en nära transatlantisk
            samverkan mellan EU och USA av särskild betydelse.
          </note>
          <note>
            Herr talman! Sveriges säkerhetspolitiska linje ligger fast. Hot
            mot freden och vår säkerhet avvärjs bäst i gemenskap och samverkan
            med andra länder. Sverige är inte med i någon militär allians.
            Det går inte att se militära konflikter i vårt närområde som skulle
            påverka endast ett land. Sverige kommer inte att förhålla sig
            passivt om en katastrof eller ett angrepp skulle drabba ett annat
            EU-medlemsland eller nordiskt land. Vi förväntar oss att dessa
            länder agerar på samma sätt om Sverige drabbas. Vårt land ska
            därför kunna både ge och ta emot stöd såväl civilt som militärt.
          </note>
          <note>
            Samtidigt som situationen i närområdet gör det nödvändigt att
            förstärka Sveriges försvarsförmåga vidareutvecklar vi våra militära
            samarbeten. Vi gör det med Finland, med våra andra nordiska grannländer,
            med de baltiska länderna och med Nato. I det senare fallet tar
            vi nu, tillsammans med bland andra Finland, nya steg inom ramen
            för ett uppgraderat partnerskap. Sverige ska fortsätta det aktiva
            engagemanget och deltagandet i internationella insatser inom ramen
            för FN, EU, Nato och OSSE.
          </note>
          <note>
            FN:s roll för fred och säkerhet är helt central på global nivå.
            Därför behöver den stärkas, och därför återupprättas nu FN:s plats
            i svensk utrikespolitik. Vi vill och kan ta ansvar för gemensamma
            lösningar genom FN. Sveriges kandidatur till FN:s säkerhetsråd
            2017–2018 är ett konkret uttryck för regeringens vilja att påverka
            världspolitikens skeenden.
          </note>
          <note>
            Det svenska styrkebidraget till FN:s operation i Mali blir vårt
            första stora bidrag till en FN-ledd insats sedan 2006. Vi deltar
            även i en rad andra insatser, många under FN:s ledning, i bland
            annat Sydsudan, Liberia, Afghanistan, Demokratiska republiken
            Kongo och Mellanöstern. Regeringen anser att Sverige ska delta
            i fler FN-ledda insatser.
          </note>
          <note>
            Tillsammans med övriga länder som är medlemmar i FN, EU, OSSE
            och Europarådet försvarar vi de mänskliga rättigheterna, som gäller
            varje individ. Vi gör det varhelst dessa rättigheter attackeras
            och oavsett om det drabbar människor på en tidningsredaktion eller
            i en mataffär i Paris, på en marknad i Nigeria eller på en sommarvacker
            norsk ö.
          </note>
          <note>
            Folkrätten kräver respekt för FN-stadgan och dess principer om
            territoriell integritet samt för våldsförbudet. Folkmord, brott
            mot mänskligheten, krigsförbrytelser och andra grova internationella
            brott ska bekämpas och bestraffas. Folkrättsdelegationens arbete
            ska förstärkas och även fokusera på nedrustningsfrågorna.
          </note>
          <note>
            Värnandet av de mänskliga rättigheterna är en hörnsten i svensk
            utrikespolitik. En strategi för mänskliga rättigheter, demokrati
            och rättsstatens principer tas nu fram. De ekonomiska, sociala
            och kulturella rättigheterna är avgörande för människans arbetsvillkor
            och välfärd. Men i dagens globala ekonomi kränks ofta de mänskliga
            rättigheterna i arbetslivet. Sverige kommer att bekämpa olika
            former av tvångsarbete och barnarbete, liksom försvara människors
            rätt att bilda och tillhöra fackföreningar, förhandla och vidta
            konfliktåtgärder.
          </note>
          <note>
            Att värna de mänskliga rättigheterna innebär även ett ansvar
            för att bekämpa rasism och religiös förföljelse. Samtidigt måste
            yttrande- och pressfriheten försvaras. Vi kan inte stillatigande
            se på när det fria ordet hotas eller när journalister fängslas,
            kidnappas och dödas. Försvaret för de mänskliga rättigheterna
            innefattar kampen mot att stater tar sig rätten att avrätta, tortera
            eller i strid med internationella normer fängsla människor.
          </note>
          <note>
            Sverige är sedan decennier tillbaka tongivande vad gäller sexuell
            och reproduktiv hälsa och rättigheter. Vi vill öka förståelsen
            för dessa rättigheter och verka för att de inkluderas i den nya
            globala utvecklingsdagordningen. Förtryck av personer på grund
            av sexuell läggning ska motverkas.
          </note>
          <note>
            Förra året var 100 miljoner människor i behov av humanitärt stöd,
            och fler än 50 miljoner tvingades fly sina hem. Det är den allvarligaste
            situa ­ tionen sedan andra världskriget. Världssamfundet måste
            agera genom att förbättra flyktingars situation och stoppa de
            konflikter som tvingar dem att fly. Sverige är en av de största
            givarna till FN:s flyktingorgan UNHCR och kommer under 2015 att
            bidra med 640 miljoner kronor i icke öronmärkt kärnstöd.
          </note>
          <note>
            UD har i dag en stark krisorganisation som fortsätter att utvecklas.
            Skyddet för och stödet till svenskar som befinner sig utomlands
            är prioriterat. Det kan gälla ett borttappat pass, ett svårt sjukdomsfall
            eller ett frihetsberövande.
          </note>
          <note>
            I en sammankopplad värld hänger politikområden intimt ihop och
            säkerhetsbegreppet breddas.
          </note>
          <note>
            I FN:s regi kan vi ta en rad viktiga steg, och 2015 är ett nyckelår
            för det globala arbetet. För att nå fred och utveckling krävs
            insatser för demokrati, hållbar utveckling, jämställdhet och varsamhet
            med naturresurserna. I en tid när de livsuppehållande ekosystemen
            utarmas och ett förändrat klimat utgör ett hot mot vår framtid
            är det av avgörande betydelse att nya framsteg görs.
          </note>
          <note>
            Vid årets klimatmöte i Paris är Sveriges mål att nå ett globalt,
            rättvist och rättsligt bindande klimatavtal som håller jordens
            genomsnittliga temperaturökning under två grader.
          </note>
          <note>
            Med en förstärkt klimatambition i Sverige och EU bidrar vi till
            minskade utsläpp och effekter av klimatförändringar i hela världen.
            Under 2015 ska Sverige bidra till att fördjupa analysen av klimatförändringarnas
            effekter på fred och säkerhet.
          </note>
          <note>
            Vid sidan av ett nytt starkt klimatavtal prioriteras framtagandet
            av nya globala hållbara utvecklingsmål som ska gälla alla länder.
            Finansieringen av en hållbar utveckling är avgörande och kräver
            en samstämmig politik för utveckling. Sverige ska vara en brobyggare
            och ha en stark röst i den internationella utvecklingspolitiken.
            Regeringen står fast vid att 1 procent av bruttonationalinkomsten
            ska gå till bistånd.
          </note>
          <note>
            En bredare syn på säkerhet medför att klyftor mellan fattiga
            och rika måste betraktas som en orsak till spänningar och konflikter.
            Att motverka fattigdom och ojämlikhet är också en säkerhetspolitisk
            uppgift.
          </note>
          <note>
            Vi ska fortsätta att bekämpa den internationella terrorismen
            genom att söka verkningsfulla gemensamma verktyg – utan att göra
            avkall på de grundläggande demokratiska och rättsstatliga värden
            som vi ska försvara.
          </note>
          <note>
            Bland de nya säkerhetshot som måste bekämpas märks cyberattacker,
            spionage, it-brottslighet och digitala propagandakrig. Akuta utbrott
            av epidemier som ebola är en annan påminnelse om hoten mot vår
            säkerhet. Det gäller också den ökande förekomsten av antibiotikaresistens
            som är farlig för hälsa och miljö. Regeringen vill effektivisera
            arbetet inom bland annat WHO för att möta utmaningarna mot vår
            hälsa. Därför har regeringen för avsikt att bjuda in experter,
            civilsamhälle och regeringsföreträdare till en särskild konferens.
          </note>
          <note>
            Regeringen ska bjuda in till samtal över blockgränserna om de
            breda säkerhetsutmaningarna för Sverige och hur de kan mötas.
          </note>
          <note>
            Herr talman! I en orolig tid är det avgörande att agera kraftfullt
            för nedrustning och icke-spridning av massförstörelsevapen. Sverige
            kommer att samverka med likasinnade länder för att uppmärksamma
            kärnvapens humanitära konsekvenser och för att avskaffa alla kärnvapen.
          </note>
          <note>
            Vi ska verka för att stärka icke-spridningsavtalets genomförande,
            för att fördraget om fullständigt förbud mot kärnsprängningar
            träder i kraft samt för att FN:s vapenhandelsfördrag ATT görs
            universellt och genomförs.
          </note>
          <note>
            Vi vill se fortsatta diskussioner om autonoma vapensystem.
          </note>
          <note>
            Nordkoreas försök att utveckla kärnvapen är bekymmersamt. Regeringen
            vill bidra till nedrustning och en fredlig utveckling på Koreahalvön
            genom en kritisk engagemangspolitik.
          </note>
          <note>
            Ett slutförande av förhandlingarna om Irans kärntekniska program
            kommer att ha stor betydelse för regionen och för målet om icke-spridning.
          </note>
          <note>
            Herr talman! Spänningarna mellan Israel och Palestina oroar oss.
          </note>
          <note>
            Sverige kommer att verka för ett intensifierat EU-engagemang
            för varaktig fred tillsammans med FN och andra parter i regionen
            samt i omvärlden.
          </note>
          <note>
            Regeringen värnar en fortsatt bred och god relation till Israel,
            och vi visar vårt långsiktiga engagemang för Palestina genom en
            ny femårig biståndsstrategi med kraftigt ökad volym. Hopplöshetens
            radikalisering måste motverkas. Unga israeler och palestinier
            måste förmås att tro på en bättre framtid. Från svensk sida har
            vi genom vårt erkännande av staten Palestina velat visa att tvåstatslösningen
            inte endast är en abstrakt vision. Det finns en politisk väg bort
            från hopplöshet och våld.
          </note>
          <note>
            Situationen i Mellanöstern förblir oroande och på sina håll desperat.
            Hela världssamfundet måste sluta upp bakom de fredsansträngningar
            i Syrien som leds av FN. Det som började som en folklig resning
            mot Assads förtryckarregim har utvecklats till en humanitär katastrof
            med återverkningar långt bortom Syriens gränser. Vi måste alla
            ge stöd till de moderata krafter runt om i regionen som söker
            samförstånd över geografiska, etniska eller religiösa gränser.
          </note>
          <note>
            Sverige, liksom övriga EU, ingår i den breda koalitionen mot
            Isil. Vi är en av de största humanitära givarna. Regeringen undersöker
            förutsättningarna för att skicka svensk militär personal till
            Irak som kan bidra till utbildning av trupper som strider mot
            Isil.
          </note>
          <note>
            Övergrepp ska kallas vid sina rätta namn. Isils våld och terrorism
            är av det mest utbredda och avskyvärda slag. Sådana brott måste
            få konsekvenser. Ansvar måste utkrävas och de skyldiga straffas,
            oavsett om det handlar om folkmord, brott mot mänskligheten eller
            andra massövergrepp. Regeringen har tillsammans med de andra EU-länderna
            uppmanat säkerhetsrådet att hänskjuta situationen i Syrien till
            Internationella brottmålsdomstolen, ICC.
          </note>
          <note>
            I stora delar av Afrika, Latinamerika och Asien sker en viktig
            utveck ­ ling.
          </note>
          <note>
            Sverige behöver kontinuerligt se över och förnya samarbetet och
            dialogen med ett Afrika i snabb förändring. Till grund ligger
            ett historiskt förankrat engagemang som spänner över hela den
            afrikanska kontinenten. Konflikter pågår alltjämt, internationella
            krishanteringsinsatser är fortsatt nödvändiga och reglerna för
            konfliktmineraler behöver skärpas. Men vi ska också bejaka en
            hållbar ekonomisk tillväxt och ett ökat regionalt ansvarstagande,
            inte minst från Afrikanska unionen.
          </note>
          <note>
            I Latinamerika ser Sverige fram emot att fördjupa politiska kontakter
            och ekonomiska relationer, inte minst genom vårt breda strategiska
            partnerskap med Brasilien. EU:s frihandelsavtal ger möjligheter
            att utveckla Sveriges ekonomiska utbyte med en rad länder, med
            avstamp i ett långvarigt svenskt stöd för frihet och demokratiutveckling.
          </note>
          <note>
            Närmandet mellan USA och Kuba är historiskt och inger hopp. I
            regeringens engagemang för demokrati, mänskliga rättigheter och
            reformer i Kuba är en återupprättad bilateral dialog en viktig
            komponent.
          </note>
          <note>
            De senaste decenniernas ekonomiska, politiska och demografiska
            utveckling i Asien saknar motstycke. Sverige ska ta till vara
            de nya möjligheter som därmed öppnas. Vi vill bidra till en hållbar
            samhällsutveckling på demokratisk grund och med respekt för de
            mänskliga rättigheterna.
          </note>
          <note>
            Regeringen eftersträvar ett närmare samarbete med Kina på det
            ekonomiska och politiska området, där en uppriktig dialog om mänskliga
            rättigheter är en självklarhet.
          </note>
          <note>
            Sverige stärker det civila engagemanget i Afghanistan som bland
            annat inriktas på kvinnors och flickors situation. Säkerhetsläget
            är fortsatt en utmaning. Sverige deltar sedan årsskiftet i den
            Natoledda militära utbildnings- och rådgivningsinsatsen Resolute
            Support Mission, och vi är engagerade i EU:s polisinsats.
          </note>
          <note>
            Herr talman! Sverige ska främja en fri och rättvis världshandel.
            WTO som organisation ska stärkas. Stor vikt fästs vid Doharundan
            och vid förhandlingar om miljövaror och tjänster.
          </note>
          <note>
            Särskilt prioriterat är att slutföra förhandlingarna mellan EU
            och USA om ett handels- och investeringsavtal, TTIP.
          </note>
          <note>
            Regeringen kommer att arbeta för progressiva internationella
            handels ­ avtal och för att riva handelshinder. Sverige ska inom
            EU driva på för en fri och rättvis handelspolitik och en fördjupad
            inre marknad. Arbetet för att ingå frihandelsavtal mellan EU och
            andra ekonomiskt betydelsefulla aktörer ska prioriteras. I OECD
            ska vi agera för att minska protektionis ­ tiska tendenser, bland
            annat från G20-länderna.
          </note>
          <note>
            Frä mjandet av export, import och investeringar i Sverige är
            integrerat i utrikespolitiken och därmed ett ansvar för hela regeringen.
            En exportstrategi utarbetas för att små och medelstora företag
            ska ta sig in på en internationell marknad och för att fler svenska
            företag ska ta sig in på marknader med hög tillväxtpotential.
          </note>
          <note>
            Herr talman! Nu formas en feministisk utrikespolitik vars mål
            är att motverka diskriminering av kvinnor, förbättra kvinnors
            villkor samt bidra till fred och utveckling. Kvinnors delaktighet
            i beslutsfattande ska stärkas såväl i länder med fred som i länder
            i konflikt eller där återuppbyggnadsarbete pågår. På så vis stärks
            hållbarheten i våra samhällen.
          </note>
          <note>
            Konkreta steg för kvinnors plats och rättigheter tas även genom
            ökat samarbete med civilsamhället samt med våra partner i EU och
            FN. Med våra nordiska EU-vänner har vi föreslagit att det utses
            en särskild EU-representant för jämställdhet och genomförandet
            av resolution 1325, som i år fyller 15 år. Vi kommer också att
            fortsätta arbetet med att motverka straffrihet för könsbaserat
            våld, vilket behövs både i fredstid och i samband med väpnade
            konflikter.
          </note>
          <note>
            FN:s medlemsländer bör driva på arbetet för kvinnors och flickors
            mänskliga rättigheter, rätten till ekonomisk egenmakt och rätten
            att bestämma över sin egen kropp. Detta är särskilt viktigt i
            tider när världssamfundet ska bekräfta de åtaganden om kvinnors
            villkor som gjordes i Peking 1995. Det handlar om villkor som
            ska förbättras – inte undergrävas.
          </note>
          <note>
            En feministisk utrikespolitik ska genomsyra hela utrikesförvaltningens
            arbete och syfta till att stärka kvinnors rättigheter, öka kvinnors
            tillgång till resurser och öka kvinnors representation.
          </note>
          <note>
            Herr talman! De värden som vägleder svensk utrikespolitik framstår
            alltjämt som ett sällsynt modernt sätt att organisera en samhällsgemenskap:
          </note>
          <note>
             samarbete med våra grannar, som garanterar freden och skapar
            gemensam säkerhet
          </note>
          <note>
             solidaritet som inte känner några gränser, i syfte att öka
            jämlikheten och utrota fattigdomen
          </note>
          <note>
             jämställdhet och en feministisk utrikespolitik, eftersom mänskliga
            rättigheter också är kvinnors rättigheter
          </note>
          <note>
             en hållbar utveckling, mot bakgrund av att fjolåret var jordens
            varmaste sedan temperaturerna började mätas 1880.
          </note>
          <note>
            Så formas en utrikes- och säkerhetspolitik som ska föras ut till
            ett bredare samtal i vårt land och som vägleds av nödvändigheten
            av gemensam säkerhet och insikten om att vi delar en ödesgemenskap.
            Andras öden är också våra.
          </note>
          <note>
            Det är regeringens fasta vilja att Sverige, i en orolig tid,
            ska ta globalt ansvar genom att vara en stark röst i världen.
          </note>
          <note>
            (Applåder)
          </note>
          <note type="speaker">
            Anf. 3 KARIN ENSTRÖM (M) replik:
          </note>
          <note>
            Herr talman! Säkerheten i vårt närområde har drastiskt försämrats
            under det senaste året. I detta läge ska Sverige verka för ett
            starkt EU. EU bidrar till vår säkerhet och är Sveriges främsta
            verktyg för att vår utrikespolitik ska få effekt. Läget är akut
            och kräver ett resolut agerande från EU:s sida. Här måste Sverige
            fortsätta att spela en central roll.
          </note>
          <note>
            Alliansregeringens utrikespolitiska linje innebar en tydlig satsning
            på närområdet, på EU och på Europa. Alliansregeringen hade en
            samlad bild över vad vi ville med EU-samarbetet. Vi hade en tydlig
            agenda, och vi genomförde ett mycket framgångsrikt ordförandeskap.
            Vi stärkte våra positioner i EU och ökade vårt inflytande. Detta
            var resultatet av ett gemensamt aktivt och ansvarsfullt agerande
            och en mycket tydlig agenda.
          </note>
          <note>
            Det regeringen har visat sedan den tillträdde tycker jag dock
            visar på en risk för att vi har en mer ofokuserad utrikespolitik.
            Det är en utrikespolitik som spänner över ett så vitt fält att
            vi riskerar att försvaga Sveriges inflytande inom EU och därmed
            också i förlängningen EU:s gemensamma röst.
          </note>
          <note>
            I en tid av upptrappade konflikter och ökad oro får vi inte tappa
            fokus på närområdet, på EU eller på Ryssland. Utrikesministern
            har tidigare sagt: Vi kan inte bara ägna oss åt EU när vi har
            hela världen som arbetsfält. Detta bekräftar min oro.
          </note>
          <note>
            Därför vill jag ändå fråga utrikesministern: Hur ser regeringen
            på utvecklingen av EU:s gemensamma utrikes- och säkerhetspolitik?
            Och hur kommer ni att säkerställa att Sverige behåller sitt starka
            inflytande inom EU?
          </note>
          <note type="speaker">
            Anf. 4 Utrikesminister MARGOT WALLSTRÖM (S) replik:
          </note>
          <note>
            Herr talman! Enström oroar sig över att regeringen betonar FN
            och att det går ut över vårt EU-engagemang. Då talar du till en
            person som var EU-kommissionär i över tio år och som nu precis
            har läst upp en utrikesdeklaration där vi alldeles tydligt markerar
            att vi hör ihop med EU och ska agera inom EU.
          </note>
          <note>
            I likhet med min företrädare Anna Lindh tror jag att politiska
            nivåer samspelar. I Syrien stöder vi FN-sändebudet Mistura. Vi
            arbetar med FN:s flyktingorgan. Vi behöver ta emot fler flyktingar;
            det är ett exempel på en fråga där EU:s och FN:s intressen sammanfaller.
            Vi talar om detta när EU:s utrikesministrar träffas. Det är möten
            som också har bekräftat behovet av gemensamt agerande gentemot
            den ryska aggressionen.
          </note>
          <note>
            FN och EU hör ihop. Vad som händer i världen påverkar Sverige
            och svenska kommuner. Jag hoppas att de personer som vill se ett
            starkt EU inte heller glömmer den globala och lokala politiska
            nivån. Vi kan förstås återkomma till det, men det jag har hört
            i EU-nämnden och även på andra håll är att vi har en stor samsyn.
            Det är ytterst sällan jag har hört några invändningar mot vår
            EU-politik eller några förslag som avviker. Kan vi kanske få något
            konkret exempel på vad som avses, i så fall?
          </note>
          <note type="speaker">
            Anf. 5 KARIN ENSTRÖM (M) replik:
          </note>
          <note>
            Herr talman! Det är nu tydligt att en plats i säkerhetsrådet
            är det övergripande målet för regeringen. Vi stöder naturligtvis
            kandidaturen. Men när man har en sådan tydlig prioritering finns
            det en risk att detta påverkar den andra delen av inte minst utrikesförvaltningens
            verksamhet. Sverige är ett litet land. Vi har en stark utrikesförvaltning,
            men den är inte oändlig. Resurserna är inte oändliga.
          </note>
          <note>
            Det är därför jag är oroad över hur man gör när man nu ska prioritera.
            Kan utrikesministern säga någonting om hur detta kommer att påverka
            inte bara utrikespolitiken utan också Sveriges möjlighet att få
            genomslag överallt? Jag oroar mig fortfarande för risken att EU
            tonas ned på bekostnad av en tydlig FN-prioritering. Självklart
            behöver vi kunna agera på hela arenan, både i EU och i FN. Men
            frågan om risken för att EU nedprioriteras har jag inte fått något
            tydligt svar på.
          </note>
          <note type="speaker">
            Anf. 6 Utrikesminister MARGOT WALLSTRÖM (S) replik:
          </note>
          <note>
            Herr talman! Skillnaden mellan den förra regeringen och denna
            regering är att ni nöjde er med att uttrycka några vackra ord
            om ambitionen att kandidera till FN:s säkerhetsråd. Ambitionen
            fanns också på er dagordning, men ni gjorde ingenting med den.
            Vi agerar nu samfällt och kraftfullt. Vi har begränsade resurser,
            så det är klart att vi är försiktiga med hur många timmar vi kan
            avsätta till detta arbete. Men på inget sätt står det i motsats
            till det arbete som vi utför dagligen, veckovis och månadsvis
            i EU-sammanhang. Det är det som dominerar våra arbetsuppgifter,
            inte minst nu när vi har en kris i vårt närområde.
          </note>
          <note>
            Vi måste göra både och, för det gagnar vår sak. Det är viktigt
            vad som sker i EU, för vi behöver kontakterna med alla de länder
            som också påverkar situationen i vårt eget land.
          </note>
          <note type="speaker">
            Anf. 7 JULIA KRONLID (SD) replik:
          </note>
          <note>
            Herr talman! Vi har ett mycket allvarligt säkerhetspolitiskt
            problem i Sverige, utrikesminister Margot Wallström. Människor
            reser för att delta i terrorverksamhet med Isis för att sedan
            kunna komma tillbaka till Sverige.
          </note>
          <note>
            Det är bra att utrikesministern i utrikesdeklarationen tog upp
            att den som deltar i Isis fruktansvärda illdåd också ska få straff.
            Ett deltagande där ska få konsekvenser. Men det räcker inte att
            hänvisa till Internationella brottmålsdomstolen. Jag håller med
            om att brott ska dömas där. Men nu har vi ett problem med människor
            som reser från Sverige ned för att delta i detta och kommer tillbaka
            till Sverige. Det måste på något sätt få någon typ av konsekvenser
            också i Sverige.
          </note>
          <note>
            Jag undrar: Vad ska utrikesministern konkret göra för att vidta
            åtgärder? Här går inrikespolitiken och utrikespolitiken ihop,
            precis som utrikesministern sa. Utrikesministern har också ett
            ansvar här. Vi har också ett ansvar för hindra att människor reser
            ned och ytterligare förvärrar konflikten i Irak och Syrien. Där
            har också Sverige ett ansvar.
          </note>
          <note>
            Jag vill fråga: Vad anser utrikesministern om regeringens utsedda
            na ­ tionella samordnares uttalande om att IS-avhoppare ska kunna
            få någon typ av skattefinansierat stöd och hjälp till ett arbete?
            Ska verkligen del ­ tagande i terrorism belönas på det här sättet?
          </note>
          <note>
            Jag får inte ihop regeringens tveeggade och otydliga politik
            på området. Vad tror utrikesminister Margot Wallström att det
            ger för signaler till de människor som drabbas av Isis våldsgärningar
            om det bara går att hoppa av och sedan få någon typ av skattefinansierat
            stöd i Sverige?
          </note>
          <note type="speaker">
            Anf. 8 Utrikesminister MARGOT WALLSTRÖM (S) replik:
          </note>
          <note>
            Herr talman! Vi måste agera på flera plan, parallellt och på
            flera olika spår. Vi försöker angripa orsakerna till Isils framfart
            och bekämpa dem där det är mest verkningsfullt. Vi jobbar på både
            det humanitära och det politiska spåret för att se till att långsiktigt
            lösa konflikten och det som är grundorsaken till Isils härjningar.
          </note>
          <note>
            Vi arbetar framför allt via EU. Det här är uppe på vartenda sammanträde
            i utrikesministerkretsen och även när statsministrarna ses för
            att se hur vi kan förbättra gränskontroller och hur vi kan införa
            lagstiftning som svarar mot FN:s vädjan om att göra det förbjudet
            att strida för terroristorganisationer.
          </note>
          <note>
            Som du vet, Julia Kronlid, förbereds nu en sådan lagstiftning
            också i Sverige. Det är det säkraste sättet att kunna lagföra
            dem när de kommer tillbaka.
          </note>
          <note>
            Sedan måste vi också jobba med förebyggande insatser, för att
            förhindra att unga män och kvinnor från Sverige reser för att
            strida med Isil. Där har vi en nationell samordnare. Vi är också
            lite av en förebild i EU-kretsen. Kontakter med det civila samhället
            och med religiösa grupper behövs. Det behövs ett arbete som går
            lite djupare än att bara titta på hur man förstärker gränskontroller.
            Man behöver titta på behovet av att undvika att de rekryteras
            till Isil. Vi måste alltså arbeta på alla de spåren samtidigt.
          </note>
          <note>
            Efter vad jag har sett av Mona Sahlins arbete är jag övertygad
            om att hon gör ett mycket seriöst och viktigt arbete. Hon är också
            inbjuden till Washington för att dela med sig av sina erfarenheter
            nu när det är ett toppmöte där om att bekämpa våldsam extremism.
          </note>
          <note type="speaker">
            Anf. 9 JULIA KRONLID (SD) replik:
          </note>
          <note>
            Herr talman! Jag vill tacka utrikesminister Margot Wallström.
          </note>
          <note>
            Att arbeta förebyggande är en helt annan sak, men det var inte
            det som Mona Sahlin sa. Hon sa att man kan hoppa av Isis och sedan
            få någon typ av skattefinansierat stöd. Det uttalandet borde utrikesministern
            förklara och ta tydligare avstånd från och vara tydlig med att
            terror aldrig ska belönas. Jag vill gärna att det ska läggas fram
            på bordet.
          </note>
          <note>
            Om utrikesministern står för det som nu framförs, att deltagande
            i terrorverksamhet inte ska belönas utan snarare straffas, förutsätter
            jag att utrikesminister Margot Wallström som i förrgår satt öga
            mot öga med Fatahs ledare Mahmud Abbas då ställde ultimatum om
            att inga fler löneutbetalningar ska ske till dem som utför terrordåd
            i Israel mot judar. Annars är utrikesministern inte konsekvent
            i sin politik.
          </note>
          <note>
            Jag hoppas att utrikesministern ställde sådana krav till Abbas.
            Det är inte trovärdigt att säga att terrorism ska leda till konsekvenser
            om man samtidigt betalar bistånd till en myndighet som belönar
            terrorism.
          </note>
          <note type="speaker">
            Anf. 10 Utrikesminister MARGOT WALLSTRÖM (S) replik:
          </note>
          <note>
            Herr talman! Jag upprepar att vi måste arbeta på alla tre spåren.
            För det första måste vi arbeta på det politiska spåret för att
            lösa konflikter som faktiskt ger upphov till jättestora flyktingströmmar.
            För det andra måste vi arbeta med det humanitära stödet som vi
            ger till inte minst situationen i Syrien och Irak. Och för det
            tredje måste vi lagstiftningsvägen, på alla preventiva och andra
            vägar också hantera situationen i vårt eget land när det gäller
            att förhindra dem som ska åka och strida.
          </note>
          <note>
            Jag tycker att Julia Kronlid ska ta debatten direkt med Mona
            Sahlin. Jag kan inte återge exakt vad Mona Sahlin har sagt, men
            jag dömer efter vad hon gör och det viktiga arbete som hon utför,
            till exempel att öppna en hjälplinje för dem som är oroade för
            att deras barn, släktingar eller vänner ska åka för att strida
            med Isil.
          </note>
          <note>
            Vi ska fortsätta agera på alla de spåren och i alla våra politiska
            och bilaterala kontakter med länder understryka att vi inte vill
            ha våldsam ex ­ tremism.
          </note>
          <note>
            (Applåder)
          </note>
          <note type="speaker">
            Anf. 11 KERSTIN LUNDGREN (C) replik:
          </note>
          <note>
            Herr talman! Jag vill tacka utrikesministern för redovisningen
            av regeringens utrikespolitik.
          </note>
          <note>
            Regeringen beskriver att vi lever i en ödesgemenskap, och ett
            oroligt närområde omtalas. Utrikesministern och regeringen säger
            sedan i sin deklaration att Sveriges säkerhetspolitik ligger fast.
          </note>
          <note>
            Vi som satt i den här kamma ren den 3 oktober kunde höra : ”Den
            svenska militära alliansfriheten tjänar alltjämt vårt land väl.
            Den skapar en god grund för ett aktivt ansvarstagande för såväl
            vår egen som andras säkerhet. Sverige ska inte söka medlemskap
            i Nato. En modern svensk säkerhetspolitik byggs i stället på ett
            ökat samarbete inom Norden, Östersjöområdet, EU och FN.”
          </note>
          <note>
            Det var då. I dag heter det kort och gott att Sveriges säkerhetspolitiska
            linje ligger fast. Hot mot freden och vår säkerhet avvärjs bäst
            i gemenskap och samverkan med andra länder. Sverige är inte med
            i någon militär allians.
          </note>
          <note>
            Det har skett en förändring. Det tror jag att alla kan uppfatta.
          </note>
          <note>
            Det blir naturligtvis spännande att följa resan från den 3 oktober
            till i dag, februari 2015, med en regering som vill hävda att
            säkerhetspolitiken ligger fast.
          </note>
          <note>
            Regeringen säger sig vilja bjuda in till blocköverskridande samtal
            om de breda säkerhetsutmaningarna för Sverige. Det låter väl trevligt.
            Kanske väntar breda samtal och studiecirklar också i vårt land.
            Det låter också trevligt.
          </note>
          <note>
            Herr talman! Frågan till utrikesministern och regeringen måste
            vara: Varför inte bjuda in till samtal om de säkerhetspolitiska
            luckor som vi har och som också påverkar vår omvärld, baltiska
            stater med flera, innan man fattar beslut om militära insatser?
          </note>
          <note type="speaker">
            Anf. 12 Utrikesminister MARGOT WALLSTRÖM (S) replik:
          </note>
          <note>
            Herr talman! Jag börjar undra om det är en del minnesförluster.
            Vi stod här för bara två veckor sedan och diskuterade säkerhetspolitiken.
            Jag kunde inte ha varit tydligare; ingenting har förändrats på
            tv å veckor, Kerstin Lundgren och ärade ledamöter. I den utrikespolitiska
            deklarationen, som på 20 minuter ska innefatta allt från FN-förhållandet
            till situationen i olika delar av världen, markerar vi och tar
            också ett större grepp. Ingenting har förändrats sedan två veckor
            tillbaka, Kerstin Lundgren, om det ens var två veckor. Det var
            i alla fall helt nyligen.
          </note>
          <note>
            Vad vi tycker var då alldeles tydligt. I en orolig tid är det
            viktigt att regeringen inte svajar när det gäller säkerhetspolitiken
            eller utrikespolitiken. Ni vet var vi står. Ända sedan regeringsdeklarationen
            har vi varit konsekventa i vår syn på det här.
          </note>
          <note>
            Det som vi behöver göra och som vi nu bjuder in till i utrikesdeklara
            ­ tionen är ett samtal om det bredare perspektivet. Hittills har
            vi egentligen bara hört ett enda förslag från oppositionen. Det
            är något som de inte lyckades med under åtta år i regeringsställning.
            Det är att göra en utredning om Nato.
          </note>
          <note>
            I övrigt ser utmaningarna mycket mer komplexa ut och behöver
            diskuteras gemensamt, allt från klimatfrågan till pandemier runt
            om i världen. Det är det som vi menar att vi behöver prata om
            gemensamt. Natopolitiken och vår inställning till den ligger fast.
            Det markerade jag för bara en stund sedan när jag läste upp utrikesdeklarationen.
          </note>
          <note>
            (Applåder)
          </note>
          <note type="speaker">
            Anf. 13 KERSTIN LUNDGREN (C) replik:
          </note>
          <note>
            Herr talman! Det låter betryggande att regeringen inte ändrar
            sig på två veckor. Men på fem månader låter det olika, från att
            regeringen läste upp sin regeringsdeklaration till utrikesdeklarationen.
            Det är inte bra. Men det säger något om regeringens förhållningssätt.
          </note>
          <note>
            Jag har svårt att förstå varför man vill bjuda in till breda
            samtal om pandemier men att vi inte blir inbjudna till samtal
            för att diskutera det viktiga uppdraget att säkra vår säkerhetspolitik
            så att vi i den delen når en överenskommelse för framtiden.
          </note>
          <note>
            Herr talman! Jag kan inte undgå att också fråga om den feministiska
            utrikespolitiken som tar sig olika uttryck. Jag är nyfiken på
            att höra på vilket sätt. Vilka kvinnliga ledare i Afrika mötte
            statsministern på sitt besök i Afrikanska unionen? Jag har försökt
            utreda, men jag har bara hittat manliga så här långt.
          </note>
          <note>
            (Applåder)
          </note>
          <note type="speaker">
            Anf. 14 Utrikesminister MARGOT WALLSTRÖM (S) replik:
          </note>
          <note>
            Herr talman! Som vanligt handlar ingenting om sakfrågan. Det
            handlar om hur mycket vi säger eller vilka meningar vi använder.
            Det finns ingenting i sakpolitiken som vi kan diskutera när det
            gäller det säkerhetspolitiska.
          </note>
          <note>
            Vi bjuder in till samtal. Vi gömmer inte Natofrågan i en utredning.
            Vi säger i stället: Låt oss diskutera det öppet, föra ut det till
            debatt och diskussion bland hela svenska folket som ett av de
            element som behövs för att kunna resonera om säkerhetspolitiken,
            både brett och snävt. Vi behöver diskutera hur vi samarbetar med
            andra och hur vi ser framtiden utvecklas. Men vi ska inte gömma
            det i en utredning som jobbar bakom lyckta dörrar, utan vi kan
            väl föra ut det till svenska folket, till diskussion. Det har
            vi alls ingenting emot. Det är vårt svar på frågan om att vi behöver
            mer kunskaper.
          </note>
          <note type="speaker">
            Anf. 15 HANS LINDE (V) replik:
          </note>
          <note>
            Herr talman! Margot Wallström meddelade redan i sin allra första
            intervju att hon avsåg att föra en feministisk utrikespolitik.
            Det var oerhört välkommet. Det finns ett enormt behov i dag i
            världen av en tydlig svensk feministisk röst.
          </note>
          <note>
            Det var befriande att få höra att utrikesministern visade upp
            ett så tydligt engagemang för kvinnors rättigheter, inte minst
            efter åtta år med Carl Bildt då kvinnors rättigheter förpassades
            till bisatser och delegerades till biståndsministrar.
          </note>
          <note>
            Men nu har det gått fyra månader med Margot Wallström som utrikesminister,
            och vi börjar vänta på att retoriken om en feministisk utrikespolitik
            också ska omsättas i konkret handling och konkreta initiativ.
          </note>
          <note>
            Jag lyssnade nu på deklarationen, och det egentligen enda skarpa
            konkreta förslag et från regeringen var en särskild EU-representant
            för jämställdhet och genomförandet av resolution 1325. Gott så,
            men en feministisk utrikespolitik måste ju betyda något mer.
          </note>
          <note>
            Det finns i synnerhet ett område där det har varit ganska svårt
            att se den feministiska utrikespolitiken. Det handlar om den nya
            regeringens relationer till Saudiarabien. Handelsminister Mikael
            Damberg hade varit handelsminister i knappt tre månader innan
            han åkte till diktator kung Abdullahs minnesceremoni. Regeringen
            har valt att lyfta fram Saudiarabien som en av sina mest prioriterade
            exportmarknader i sin nya exportstrategi.
          </note>
          <note>
            Stefan Löfven har meddelat att regeringen avser att omförhandla
            och förlänga det militära samarbetsavtalet med Saudiarabien –
            alltså ett militärt samarbetsavtal med ett av de länder på jordklotet
            som tydligast och mest systematiskt kränker kvinnors rättigheter,
            inte bara i sitt eget land. Man understöder också Islamiska statens
            terror i Mellanöstern. Vi kan se hur Saudiarabien konsekvent inom
            bland annat FN-systemet motverkar nästan allt det som Margot Wallström
            sa i sin deklaration.
          </note>
          <note>
            Så frågan är: På vilket sätt bidrar ett militärt samarbetsavtal
            med Saudiarabien till en feministisk utrikespolitik?
          </note>
          <note type="speaker">
            Anf. 16 Utrikesminister MARGOT WALLSTRÖM (S) replik:
          </note>
          <note>
            Herr talman! Så bra att jag får chans att förklara att en feministisk
            utrikespolitik för det första handlar om en analys av hur verklig
            het en ser ut. För det andra handlar det om en metod för att se
            till att kvinnors och flickors rättigheter bevakas i alla olika
            politikområden när vi fördelar resurser, när vi ser på representation
            och när vi ser på frågor om till exempel lagstiftning och rättigheter.
            För det tredje kan det också handla om specifika områden och förslag.
            Dit hör att vi just nu inom hela utrikesförvaltningen gör en sådan
            inventering.
          </note>
          <note>
            Jag var nyligen i Moçambique där 50 procent av alla flickor under
            18 år blir bortgifta. Det kan röra sig om Ukraina där vi nu försöker
            undersöka om vi kan hjälpa till med experter som kan bistå regeringen
            i Ukraina. Man kanske också upptäcker krigsbrott som begås mot
            just kvinnor, och då behövs det speciella insatser för det.
          </note>
          <note>
            Det är självklart att politiken i Saudiarabien är långt ifrån
            en feministisk politik. Framför allt kränks ju kvinnors rättigheter.
            De får inte ens köra bil. Man piskar bloggare, och man har en
            kungafamilj med absol ut makt. Då är det klart att vi inte k an
            använda något annat ord än diktatur, och det stämmer väldigt dåligt
            med det som är våra avsikter med export av i det här fallet krigsmateriel.
            Därför har vi, som ni vet, en utredning som ska komma med sitt
            betänkande under våren. Vi har dessutom sagt att vi ska se över
            samförståndsavtalet med Saudiarabien, och det arbetet pågår just
            nu i Regeringskansliet.
          </note>
          <note type="speaker">
            Anf. 17 HANS LINDE (V) replik:
          </note>
          <note>
            Herr talman! Jag har en djup respekt för Margot Wallströms både
            erfarenhet och engagemang när det gäller kvinnors rättigheter.
            Jag misstänker att Margot Wallström inte är den i regeringen som
            hårdast driver på för en förlängning av det militära samarbetsavtalet
            med Saudiarabien. Men faktum kvarstår att Margot Wallström här
            företräder en regering som säger att man ska titta på möjligheterna
            att omförhandla och fortsätta med ett militärt samarbetsavtal.
            För mig är det svårt att få ihop hur man i en feministisk regering
            ens kan överväga att förlänga ett militärt samarbetsavtal med
            Saudiarabien.
          </note>
          <note>
            Vad är det för feministisk analys som ligger bakom en förlängning
            av avtalet? Vad är det för feministisk metod som ligger bakom
            detta? Man kan tänka att det är bättre med lite feminism i några
            länder än ingen feminism alls. Men problemet för Margot Wallström
            blir med vilken trovärdighet hon ska prata om kvinnors rättigheter
            och feminism runt om i världen, om Sverige fortsätter att samarbeta
            militärt med diktaturen Saudiarabien.
          </note>
          <note type="speaker">
            Anf. 18 Utrikesminister MARGOT WALLSTRÖM (S) replik:
          </note>
          <note>
            Herr talman! N u har du redan förutsett vad resultatet ska bli
            , Hans Linde . Jag tycker att uttalandena har varit väldigt tydliga
            både från statsministern och från alla oss som har deltagit i
            den här debatten om vad vi tycker om Saudiarabien och hur dåligt
            det här stämmer med våra avsikter med krigsmaterielexport och
            annat. Det är därför som vi ser över avtalet. Vi gör det just
            nu, men Hans Linde har redan beskrivit vad han tror kommer ut
            av det.
          </note>
          <note>
            Låt nu regeringen få hantera den här frågan, så återkommer vi
            inom kort med ett exakt besked utifrån vår avsikt att se till
            att vi stärker de demokratiska faktorerna också när det gäller
            vår handel inklusive handeln med krigsmateriel.
          </note>
          <note type="speaker">
            Anf. 19 MARIA WEIMER (FP) replik:
          </note>
          <note>
            Herr talman! Utrikesministern efterfrågar sakpolitik. Här kommer
            ett exempel på det.
          </note>
          <note>
            I utrikesdeklarationen hör vi vackra ord om att dina öden är
            mina öden, och att andras öden är våra. Men hur är det med Raif
            Badawis öde, den oppositionella bloggaren som kritiserat Saudiarabiens
            ledning på internet och som nu är dömd till tusen piskrapp? Är
            Raif Badawis öde också regeringens öde? I så fall bör samarbetsavtalet
            med Saudiarabien avslutas och vapenexporten upphöra, och det bör
            inte omförhandlas, som vi har hört om här i kammaren.
          </note>
          <note>
            Om Raif Badawis är regeringens öde borde också statsminister
            Stefan Löfven lära sig att Saudiarabien är en diktatur. Mängder
            av oppositionella fängslas och trakasseras. Ett kritiskt ord mot
            kungafamiljen kan ge decennier bakom lås och bom.
          </note>
          <note>
            Utrikesministern talar om en feministisk utrikespolitik, men
            hon går inte från ord till handling. De saudiska kvinnornas öde
            är i det här sammanhanget inte viktigt. Som kvinna i Saudiarabien
            måste man under hela sitt liv lyda under en man. Hon kan inte
            ens röra sig fritt på gator och torg. Det ingår inte i regeringens
            feministiska utrikespolitik. Om det gjorde det skulle man avsluta
            samarbetsavtalet med Saudiarabien.
          </note>
          <note>
            Om man menar allvar med att andras öden är våra öden kan vi inte
            sätta vapen i händerna på dem som piskar sina medborgare. Då kan
            vi inte heller prata om omförhandling , utan vi måste sluta att
            exportera vapen till bödlarna.
          </note>
          <note type="speaker">
            Anf. 20 Utrikesminister MARGOT WALLSTRÖM (S) replik:
          </note>
          <note>
            Herr talman! Nu är vi där igen. Nu vill oppositionen att vi ska
            genomföra en politik som de inte förmådde att genomföra. Varför
            avbröts inte det här samarbetet under den borgerliga regeringen?
          </note>
          <note type="speaker">
            Anf. 21 MARIA WEIMER (FP) replik:
          </note>
          <note>
            Herr talman! Folkpartiet har ett mycket starkt engagemang mot
            vapenexport till diktaturer. Vi var det första partiet som KU-anmälde
            samarbetsavtalet när vi satt i opposition 2005, och vi har engagerat
            oss starkt för att det ska avslutas.
          </note>
          <note>
            Vi har ett stort engagemang för dessa frågor, och det är ett
            engagemang som vi delar med väldigt många socialdemokrater. Det
            var med så många socialdemokrater att det räckte för en majoritet
            på partiets kongress för att införa ett demokratikriterium vid
            svensk vapenexport.
          </note>
          <note>
            Men regeringen vill inte lyssna ens på partiets egna medlemmar.
            I högtidstalen hör vi om hur andras öden är våra öden. Men i verkligheten
            fortsätter vi att sälja pansarvärnsrobotar till en av världens
            mest hårdföra förtryckare.
          </note>
          <note>
            Om utrikesministern menar allvar med sina vackra ord om mänskliga
            rättigheter finns det bara en sak att göra, och det är inte att
            omförhandla utan att sluta exportera vapen till Saudiarabien.
          </note>
          <note type="speaker">
            Anf. 22 Utrikesminister MARGOT WALLSTRÖM (S) replik:
          </note>
          <note>
            Herr talman! Jag hörde inget svar på frågan. Varför gjorde ni
            inte detta när ni satt i regeringsställning? Ni hade åtta år på
            er.
          </note>
          <note type="speaker">
            Anf. 23 SOFIA DAMM (KD) replik:
          </note>
          <note>
            Herr talman! I utrikesdeklarationen slår utrikesministern fast
            att FN:s plats i svensk utrikespolitik ska återupprättas. Det
            betonas att Sverige äntligen åter ska finnas med i FN-operationer.
            Mali blir det första stora bidraget. Det låter nästan som om vi
            inte alls funnits närvarande och deltagit i internationella insatser
            under de senaste åtta åren. Men det är ju inte sant.
          </note>
          <note>
            Värt att nämna vore också insatsen i Afghanistan. Sverige deltog
            med nästan 900 svenska soldater, och sex personer fick dessvärre
            sätta livet till. Det var en insats uppbackad av nio FN-resolutioner
            och avslutades förra året.
          </note>
          <note>
            I en intervju med statsminister Stefan Löfven i Svenska Dagbladet
            om FN och den förestående Maliinsatsen bekräftar statsministern
            att uppdraget, Maliinsatsen, är viktigt för Sveriges chans till
            platsen i säkerhetsrådet men menar att det handlar om mer än så.
            I artikeln säger statsministern: Det är viktigt inte bara ur säkerhetsrådsperspektivet
            utan också för att vi står upp för FN.
          </note>
          <note>
            Min konkreta fråga till utrikesministern är därför: Vad är Sveriges
            regering beredd att göra för att få en plats i FN:s säkerhetsråd
            2017–2018?
          </note>
          <note type="speaker">
            Anf. 24 Utrikesminister MARGOT WALLSTRÖM (S) replik:
          </note>
          <note>
            Herr talman! Tack så mycket för den frågan! Jag tycker att Sofia
            Damm har rätt i det hon säger. Det borde vi ha gjort om vi hade
            haft mer plats och kunnat nämna allt. Afghanistaninsatsen ska
            absolut uppmärksammas. Just nu har vi i uppdrag att göra en översyn
            för att få en utvärdering av insatsen. Jag tycker att du har en
            mycket viktig poäng i det du säger, Sofia Damm, och jag kan bara
            hålla med.
          </note>
          <note>
            Det är riktigt att det har gjorts FN-insatser tidigare, och i
            vissa fall fortsätter vi med en FN-insats. Men det handlar om
            mer än så. Det handlar om ett aktivt intresse och en vilja att
            delta i FN-samarbetet. Det kräver förstås en arbetsinsats, alltifrån
            att man tar kontakter med olika länder, eller grupper av länder,
            för att få veta vilka deras intressen är till hur de ser på sin
            egen roll i FN-sammanhang. Det är svårt att beskriva det i timmar
            eller ens i pengar, utan det handlar mer om en arbetsmetod och
            en insats som vi måste göra.
          </note>
          <note>
            Hur vi bidragit till specifika FN-frågor och sakfrågor är alldeles
            tydligt. Vi började med att till exempel ge nya direktiv till
            våra representanter i nedrustningsfrågan. Där valde faktiskt den
            tidigare regeringen att sätta sig på åskådarplats i stället för
            att aktivt delta i nedrustningsarbetet. Det är ett exempel på
            hur vi också skiftar sakpolitik och engagemang.
          </note>
          <note type="speaker">
            Anf. 25 SOFIA DAMM (KD) replik:
          </note>
          <note>
            Herr talman! Jag vill betona att det på många sätt är positivt
            att Sverige kandiderar till säkerhetsrådet 2017–2018, men Kristdemokraterna
            vill här vara tydliga. Regeringen måste verka för en sund kandidatur.
            Målet, den högt eftertraktade platsen i säkerhetsrådet, får inte
            på något sätt hämma Sveriges aktiva, tydliga hållning i frågor
            som rör mänskliga rättigheter och brott mot internationell rätt.
          </note>
          <note>
            Jag noterar att utrikesministern exempelvis lyfter fram behovet
            av dialog med Kina och Kuba, men var är kritiken mot massarresteringar
            och begränsningar i yttrandefriheten och religionsfriheten? Var
            är kritiken mot FN? Var är Sveriges förslag till en reformering?
          </note>
          <note>
            I jakten på röster får Sveriges röst inte bli svagare i de här
            frågorna.
          </note>
          <note type="speaker">
            Anf. 26 Utrikesminister MARGOT WALLSTRÖM (S) replik:
          </note>
          <note>
            Herr talman! Det är helt riktigt. Det är ett väldigt viktigt
            påpekande att vi också är en kritisk vän av FN. Vi kommer att
            tillåta oss att när det är nödvändigt kritisera FN för dess tillkortakommanden.
            Det gör vi i debatten, och det har vi även sagt offentligt. Vårt
            motto är global commitment and an independent voice, alltså att
            vi fortsatt ska vara en mycket stark och tydlig röst också när
            det gäller kritik mot FN-systemet.
          </note>
          <note>
            Men vi vet vad det kan betyda. Vi har på sistone sett att en
            enda röst i säkerhetsrådet kan tippa utgången åt det ena eller
            andra hållet. Det betyder mycket för till exempel FN-insatser,
            för situationen i världen och för våra möjligheter att agera på
            global nivå. Därför är en plats i FN:s säkerhetsråd eftertraktansvärd
            för Sverige. Det är i så fall 20 år sedan vi senast hade en plats
            där. Många länder reagerar och säger att det är dags eftersom
            vi bidrar på så många olika sätt. Då behöver vi också skaffa oss
            inflytande.
          </note>
          <note type="speaker">
            Anf. 27 KARIN ENSTRÖM (M):
          </note>
          <note>
            Herr talman! 2014 var ett mörkt år i världen, och 2015 har så
            här långt börjat mycket dystert. Det senaste året har de säkerhetspolitiska
            utmaningarna blivit allt allvarligare. Inte sedan det kalla kriget
            har vi sett sådana fundamentala skillnader när det gäller ideologi,
            intressen, värderingar och syn på världen.
          </note>
          <note>
            Ukraina valde EU:s demokratiska modell framför Putins auktoritära
            och korrupta system. Ryssland svarade med att annektera Krim och
            starta ett separatistuppror som de sedan har understött med trupper
            och materiel. Den ryske presidenten visade att han inte respekterar
            den europeiska ordning som gällt sedan andra världskriget och
            som stadgar att gränser inte får ändras med våld.
          </note>
          <note>
            I dag ska Merkel, Hollande, Putin och Porosjenko mötas i Minsk
            för att försöka hitta en lösning på konflikten. Förutsättningarna
            att lyckas är små. Samtidigt blir läget allt allvarligare. Över
            5 000 människor har dött i konflikten och över 1 miljon är på
            flykt.
          </note>
          <note>
            Vi har ett långvarigt krig i Syrien. Vi ser Isis ofattbara härjningar,
            ett Mellanöstern som fyra år efter den arabiska våren är i gungning,
            rebellgrupper på frammarsch i Mali, och i Kamerun och Nigeria
            har Boko Haram mördat och kidnappat tusentals människor. De brutala
            terroristattackerna i Paris var en fruktansvärd påminnelse om
            det hot som terrorismen utgör. Vi ser allvarliga humanitära kriser
            till följd av konflikterna. Antalet flyktingar i världen överstiger
            för första gången sedan andra världskriget 50 miljoner.
          </note>
          <note>
            Herr talman! Kommunismens kollaps och kalla krigets slut skapade
            ett nytt Europa där det gamla öst–väst ersattes med en gemensam
            vision om en enad kontinent byggd på liberala värderingar, mänskliga
            rättigheter och demokrati. Till viss del har den visionen blivit
            sann, men vi hade hoppats att hela Europa inklusive Ryssland skulle
            välja en demokratisk , liberal modell.
          </note>
          <note>
            Det vi nu ser är ideologier av hat och extremism som hotar säkerheten
            i Europa, och nationalistiska krafter ökar i styrka. I en tid
            när internationellt samarbete är viktigare än någonsin tycks tyvärr
            tron på multilaterala lösningar minska.
          </note>
          <note>
            Det är en dyster bild jag målar upp. Men det finns områden där
            utveck ­ lingen går i rätt riktning. Låt oss hoppas att 2015 blir
            en milstolpe för ut ­ vecklingsagendan och klimatet. Hållbar utveckling
            och tillväxt är en förut ­ sättning för stabila och demokratiska
            samhällen.
          </note>
          <note>
            Mänskliga rättigheter, demokrati, yttrandefrihet, internationell
            rätt och en fungerande rättsstat är värderingar som vi fortsatt
            måste kämpa för. De är inte bara europeiska värderingar. De är
            universella. För att göra det måste vi investera i vår egen säkerhet,
            stärka vår försvarsförmåga, stärka det internationella samarbetet
            och EU:s röst i världen.
          </note>
          <note>
            Nya moderaternas politik handlar om frihet och individens rättigheter
            såväl i de små som i de stora sammanhangen. Det är i de länder
            där medborgerliga och politiska rättigheter respekteras som marknadsekonomin
            har kunnat utvecklas och skapat tillväxt och välstånd. Vårt fokus
            måste ligga på att främja respekten för de rättigheterna för att
            på så sätt skapa förutsättningar för ekonomiska, sociala och kulturella
            rättigheter.
          </note>
          <note>
            Herr talman! Kränkningar av kvinnors rättigheter är ett av de
            största hindren för demokrati och utveckling. Först när kvinnor
            i samma omfattning som män får tillgång till utbildning, förvärvsarbete,
            äganderätt och skydd mot övergrepp kan ett lands utveckling ta
            verklig fart. Vi måste därför fortsatt lägga stor kraft på detta
            område.
          </note>
          <note>
            Situationen för hbtq-personer är i många av världens länder mycket
            svår. Även om läget långsamt blir bättre på vissa håll finns fortfarande
            mycket kvar att göra, och där ska Sverige vara pådrivande.
          </note>
          <note>
            Att få genomslag för de värden man tror på kräver internationellt
            arbete, vilket bygger på att man har kompetens och tar ansvar.
            Det arbetade alliansregeringen målinriktat för, och det ledde
            till att Sveriges röst och inflytande i EU och andra internationella
            sammanhang stärktes. Vi lyckades därför att vi hade en gemensam
            idé om och strategi för vad vi ville åstadkomma.
          </note>
          <note>
            Sverige ska tillhöra kärnan i Europasamarbetet. EU är ett verktyg
            för att hantera många av våra framtidsutmaningar. Därför är ett
            starkare samarbete inom EU med ökat fokus på ekonomisk konkurrenskraft,
            en gemensam röst inom utrikespolitiken samt ett djupare transatlantiskt
            samarbete det viktigaste för oss.
          </note>
          <note>
            Trots att vi har många effektiva instrument är samarbetet inte
            tillräckligt starkt. Vi vill därför att Sverige fortsatt ska verka
            för en förstärkt gemensam utrikespolitik.
          </note>
          <note>
            Herr talman! I en tid när USA i allt högre grad vänder sig mot
            Asien är det viktigt att EU och USA fördjupar sitt samarbete.
            Transatlantic Trade and Investment Partnership, TTIP, kommer att
            kunna skapa världens största regionala frihandelsområde. Vi vill
            se att ett sådant ambitiöst avtal mellan EU och USA är klart senast
            under detta år.
          </note>
          <note>
            Herr talman! Nato är en central organisation för Europas säkerhet.
            Nato har förändrats i takt med att de säkerhetspolitiska utmaningarna
            i omvärlden har ändrats, och i dag har man ett utvecklat samarbete
            även med icke-Natoländer, där Sverige har blivit ett aktivt partnerland.
          </note>
          <note>
            Alliansregeringen tog viktiga steg för att ytterligare utveckla
            och fördjupa våra internationella samarbeten. Vi har stärkt vår
            transatlantiska länk, och vi har utvecklat samarbetet med Nato.
            Vår säkerhetspolitik – såväl att kunna ge som att ta emot hjälp
            i händelse av krig i vårt närområde – är i praktiken beroende
            av Nato.
          </note>
          <note>
            Med tanke på utvecklingen i vårt närområde vill Nya moderaterna
            se över de konkreta förutsättningarna för ett svenskt Natomedlemskap.
            Vi har svårt att se argumenten mot. Vad är det som är så farligt
            med att ta reda på de konkreta förutsättningarna?
          </note>
          <note>
            Herr talman! FN har unika förutsättningar att samla världens
            länder kring hållbara lösningar på många av vår tids globala utmaningar.
            Den normbildning som utvecklats inom FN är grundläggande för det
            internatio ­ nella systemet.
          </note>
          <note>
            Men det finns tydliga brister i uppbyggnaden av FN. Som stor
            givare och med lång tradition av ett omfattande engagemang har
            Sverige en viktig roll att spela i reformeringen av FN-systemet.
          </note>
          <note>
            Vi vill se ett starkare FN som värnar principen om skyldigheten
            att skydda. FN är också världens samlade utvecklingspolitiska
            organ. FN behöver ett fortsatt starkt mandat för att driva fattigdomsbekämpningen
            även efter 2015.
          </note>
          <note>
            Sveriges kandidatur till FN:s säkerhetsråd stöder vi, men det
            får inte ske på bekostnad av EU. Det är också den frågan som vi
            ställer till regeringen. Det kan inte vara så att vi ska driva
            en kampanj till vilket pris som helst.
          </note>
          <note>
            Sammantaget, herr talman, är det i dagens svåra säkerhetspolitiska
            läge mer samarbete som krävs, inte mindre.
          </note>
          <note>
            (Applåder)
          </note>
          <note type="speaker">
            Anf. 28 JULIA KRONLID (SD) replik:
          </note>
          <note>
            Herr talman! Det är numera världsvida känt vad Isis mål är och
            vilka brutala metoder de använder sig av. När det gäller dem som
            åker och deltar i detta krig och dessa illdåd går det inte att
            skylla på att man inte visste.
          </note>
          <note>
            Offren i denna konflikt är de oskyldiga människorna och de små
            barnen som brutalt mördas, anser jag, och inte de som mördar.
            Jag önskar att vi kunde vara överens om det.
          </note>
          <note>
            Moderaternas nya partiledare uttryckte det så här: Att värvas
            som krigare för att utöva dödligt våld är också att bli offer.
            Min fråga till Karin Enström är: Är det verkligen så Moderaterna
            ser på dem som korsfäster och begraver barn levande, att de är
            offer? I mina ögon är det de oskyldiga barnen som är offer.
          </note>
          <note>
            Vad är Moderaternas konkreta förslag för att hindra att människor
            som reser för att delta i terrorism ska ses som offer? Tycker
            ni då också att ett skattefinansierat stödprogram för IS-avhoppare
            är en bra åtgärd? Eller ser ni att individen har ett ansvar för
            sina handlingar och att terrorbrott måste ge allvarliga konsekvenser?
          </note>
          <note>
            Jag är också väldigt nyfiken på hur Karin Enström och Moderaterna
            ser på Folkpartiets uppfattning att regeringens politik inte är
            tillräcklig i detta avseende. Eller är Karin Enström nöjd med
            regeringens politik för att vidta åtgärder mot terrorresor?
          </note>
          <note>
            Jan Björklund i Folkpartiet är inte nöjd med regeringens politik
            och anser att om man är dömd för deltagande i terrorism ska det
            kunna leda till utvisning. Är det någonting som Karin Enström
            kan hålla med om är viktigt för att värna säkerheten i Sverige,
            eller är ni helt enkelt oense inom Alliansen?
          </note>
          <note type="speaker">
            Anf. 29 KARIN ENSTRÖM (M) replik:
          </note>
          <note>
            Herr talman! Den internationella terrorismen, dess grogrund,
            dess orsaker och de lösningar som vi kan hitta för att motverka
            detta är mycket komplexa. Det finns inte ett svar på frågan hur
            vi ska kunna få slut på de fruktansvärda härjningarna. Om det
            så rör sig om Islamiska staten, Boko Haram eller al-Shabab är
            detta en ohyggligt stor utmaning, också mot de värden som jag
            talade om i mitt anförande. Det är att på det grövsta sätt kränka
            både mänskliga rättigheter och allt det som vi står för. Det är
            inte någonting som gynnar någon som helst utveckling, utan det
            är en fundamentalistisk tillbakagång.
          </note>
          <note>
            Vad kan vi då göra? Ja, ett av svaren är att vi måste ha mer
            internationellt samarbete för att få en minskning av detta problem.
            Det handlar om att samarbeta inom ramen för FN och EU och ett
            konkret polissamarbete mellan så många länder som möjligt. Det
            handlar om att se till att få stopp på detta våld. Det kan också
            handla om militära insatser.
          </note>
          <note>
            Det handlar naturligtvis också om vilka regler vi ska ha i Sverige.
            Där måste man vara väldigt noggrann. Att jaga terrorister och
            misstänkta terrorister och samtidigt ha integritet, och inte oproportionerligt
            kränka människors integritet, är en balansgång som alla regeringar
            och stater nu står inför. Vi är alla överens om att det här ska
            bekämpas med alla medel, men samtidigt måste vi se till att vi
            inte kränker människors integritet.
          </note>
          <note>
            Här pågår nu utredningar, och vi måste gemensamt både i Sverige
            och inte minst inom ramen för EU se vad som är verkningsfulla
            åtgärder, både för att komma till rätta med grogrunden och för
            att se vilka åtgärder som kan vidtas nu med lagstiftning.
          </note>
          <note type="speaker">
            Anf. 30 JULIA KRONLID (SD) replik:
          </note>
          <note>
            Herr talman! Att komma till rätta med grogrunden, som jag har
            sagt innan, är en annan sak. Det ska vi också arbeta med parallellt.
            Men vi måste vidta akuta åtgärder i denna situation när människor
            reser för att delta i terrorism och kommer tillbaka till Sverige
            och utgör ett säkerhetshot.
          </note>
          <note>
            Jag har hört om olika typer av utredningar till leda, och jag
            tycker att det inte behöver utredas så mycket mer. Detta ska ge
            konsekvenser, och det måste skyndsamt kunna arbetas fram hur vi
            ska hantera det.
          </note>
          <note>
            Jag vet inte om jag ger så mycket för att vi ska värna integriteten
            för människor som har deltagit i terrorverksamhet och mördat oskyldiga
            barn. Det är klart att vi inte ska straffa oskyldiga – vi ska
            naturligtvis se till att det finns en rättssäkerhet. Men osäkerheten
            kring att värna integriteten för terrorister ska inte hindra att
            vi kommer till skott och tar fram konkreta förslag.
          </note>
          <note>
            Det enda konkreta jag har hört om är en utredning, och jag vill
            nog ha mer förslag än så från Karin Enström.
          </note>
          <note type="speaker">
            Anf. 31 KARIN ENSTRÖM (M) replik:
          </note>
          <note>
            Herr talman! Julia Kronlid försöker måla upp något slags motsättning
            när det gäller att Moderaterna skulle tycka att detta är ett beteende
            som är okej. Det är naturligtvis någonting som vi absolut inte
            kan acceptera.
          </note>
          <note>
            Men för mig innebär det inte, som för Sverigedemokraterna och
            Julia Kronlid, att vi ska ha mindre samarbete, stänga våra gränser
            och på något sätt önska bort problemet genom att inte samarbeta
            med andra länder. Jag tror precis tvärtom: Det gäller att fördjupa
            samarbetet, att vara oerhört aktiv i EU och FN-systemet för att
            få bukt med den internationella terrorismen och den grova organiserade
            brottsligheten, som ofta är det som finansierar terrorismen.
          </note>
          <note>
            Vi ska ha rättssäkra system. Det finns inte någonstans någon
            som säger att det skulle vara tillåtet att genomföra den här typen
            av handlingar. Självklart ska vi ha både lagföring och straff
            som är rimliga. Jag tycker att Julia Kronlid här är inne på någonting
            som handlar mycket om inrikespolitik.
          </note>
          <note type="speaker">
            Anf. 32 VALTER MUTT (MP) replik:
          </note>
          <note>
            Herr talman! Som Karin Enström mycket riktigt skildrar här ökar
            tyvärr spänningarna i världen igen. Men är det inte just i ett
            sådant historiskt skede viktigt att det finns alliansfria stater,
            som kan ha en trovärdighet i att medla i konflikter? Det finns
            inte ett överskott av alliansfria stater i vår värld – Schweiz,
            Sverige, Finland och några till.
          </note>
          <note>
            Det är ju inte bara vi miljöpartister och socialdemokrater i
            regeringen som står för detta utan också en av Sveriges allra
            mest internationellt erkända och ansedda politiker. Jag tänker
            på den förre folkpartistiske utrikesministern Hans Blix – än i
            dag medlem i Folkpartiet, nota bene – som lyfter fram just alliansfriheten
            som ett viktigt instrument för att få ned spänningarna i världen.
            Det är viktigt, framhåller Hans Blix, att Sverige och Finland
            står fast vid alliansfriheten. Ett Natomedlemskap skulle öka spänningarna
            i vår del av världen, menar denne seniorpolitiker. Jag skulle
            gärna vilja höra en kommentar om detta från Karin Enström.
          </note>
          <note type="speaker">
            Anf. 33 KARIN ENSTRÖM (M) replik:
          </note>
          <note>
            Herr talman! Frågan om alliansfria stater respektive stater som
            tillhör allianser kan ses på ett teoretiskt plan. Man kan ha olika
            spelteorier om vad som gynnar respektive inte gynnar vår säkerhet.
          </note>
          <note>
            Jag tycker att vi i Sverige ska utgå från vår plats i världen
            och vad som gynnar våra intressen och vår säkerhet. Jag har svårt
            att se varför vi inte skulle gynnas av att samarbeta med likasinnade
            länder som har samma syn på värdet av mänskliga rättigheter och
            demokrati och att sprida just de här universella värdena. Det
            är en värdegemenskap som manifesteras inte minst inom ramen för
            EU. EU är en utrikespolitisk aktör, men inte med så starka säkerhetspolitiska
            muskler.
          </note>
          <note>
            Jag tror att det är en gammaldags syn, en felsyn, att säga att
            man inte kan göra skillnad eller vara en självständig röst i världen
            om man tillhör en allians. Jag tycker att vi kan se vårt grannland
            Norge som ett gott exempel på detta. Där har man under många år,
            oavsett om det har varit socialdemokratiska eller borgerliga regeringar,
            drivit en självständig utrikespolitik trots att man är medlem
            i Nato.
          </note>
          <note>
            Man måste först och främst utgå från vad som gynnar svenska intressen.
            Jag tror att vi skulle gynnas av att titta noggrant på ett medlemskap.
            Jag tycker inte att ni i Miljöpartiet behöver vara rädda för att
            utreda hur de konkreta förutsättningarna för ett Natomedlemskap
            ser ut. Skulle Sveriges röst eller inflytande i världen minska?
            Vad är det vi gör nu som vi inte skulle kunna göra utifall att
            vi tillhörde en allians?
          </note>
          <note>
            Miljöpartiet, som brukar vara öppet för utveckling, borde också
            vara öppet för att se fördelarna i stället för att med en ryggmärgsreaktion
            instinktivt och reflexmässigt säga nej till att titta på fördelar
            och nackdelar.
          </note>
          <note type="speaker">
            Anf. 34 VALTER MUTT (MP) replik:
          </note>
          <note>
            Herr talman! Vi är absolut öppna mot världen. Men det handlar
            ändå om en USA-ledd kärnvapenallians; det kommer vi inte ifrån.
            Nato har aldrig under sina snart 70 år haft annat än en amerikansk
            överbefälhavare. Det handlar inte om någon antiamerikanism, utan
            det är bara ett konstaterande. Så ser Natoalliansen ut, och så
            uppfattas den i stora delar av världen.
          </note>
          <note>
            Om vi nu går in i den här USA-ledda kärnvapenalliansen blir vi
            en måltavla för krafter i omvärlden. Vi blir också med stor sannolikhet
            en måltavla för terroristattacker i Sverige på ett helt annat
            sätt än om vi förblir i alliansfrihet. Vi kommer kanske också
            att i praktiken tvingas härbärgera kärnvapen på vårt territorium.
            Ser inte Karin Enström dessa ganska konkreta problem?
          </note>
          <note type="speaker">
            Anf. 35 KARIN ENSTRÖM (M) replik:
          </note>
          <note>
            Herr talman! Miljöpartiet måste bestämma sig. Om Miljöpartiet
            menar allvar med att Sverige ska stå utanför även EU-samarbetet,
            eftersom det även inom EU finns kärnvapenstater, hur ska då Sverige
            klara sig på egen hand? Är Miljöpartiet berett att fördubbla försvarsanslagen
            eller att hitta någon förstärkt allians med Finland som skulle
            vara ett alternativ?
          </note>
          <note>
            Sverige är inte opartiskt. Vi är inte neutrala – vi tar ställning
            mot förtryck, mot terror, mot det som riskerar att motverka demokrati
            och mänskliga rättigheter. Därför har vi kommit fram till att
            vi samarbetar. Vi samarbetar inom ramen för den politiska alliansen
            EU.
          </note>
          <note>
            Vi kan också se fördelarna med att ta ett ytterligare steg. Det
            vore naturligt med tanke på att vi nu också har ett mycket försämrat
            omvärldsläge. Att i det läget titta tillbaka tycker jag är dumt.
            Jag tycker att Miljöpartiet bör titta framåt.
          </note>
          <note type="speaker">
            Anf. 36 HANS LINDE (V) replik:
          </note>
          <note>
            Herr talman! Det var Göran Persson och hans regering som 2005
            ingick samförståndsavtalet med Saudiarabien – med diktaturen Saudiarabien.
            Men att vi i dag står med ett samförståndsavtal mellan Sverige
            och Saudiarabien beror ju på den borgerliga regeringen, att Moderaterna,
            Folkpartiet, Centerpartiet och Kristdemokraterna tillsammans beslutade
            sig för att förlänga detta avtal 2010.
          </note>
          <note>
            Vi kan väl konstatera att avtalet fått en rad konsekvenser. På
            grund av samförståndsavtalet har Sverige exporterat system för
            radarövervakning, signalspaning och stridsledning till Saudiarabien.
          </note>
          <note>
            På grund av avtalet kan vi också se att Sveriges trovärdighet
            när det gäller demokrati och mänskliga rättigheter har skadats,
            inte bara Saudi ­ arabien utan i Mellanöstern i stort. Jag har
            inte träffat en demokratiaktivist från Mellanöstern eller Nordafrika
            de senaste åren som inte har ifrågasatt och lyft fram Sveriges
            vapenexport och militära samarbete med diktaturen Saudiarabien.
          </note>
          <note>
            Vi kan också se att samarbetsavtalet med Saudiarabien har fått
            direkta inrikespolitiska konsekvenser. Det har blivit fantastiskt
            svårt för svenska statsråd att kalla Saudiarabien vid dess rätta
            namn, att kalla detta land för en diktatur. För några veckor sedan
            hörde vi Stefan Löfven svaja här i ta ­ larstolen. Men det har
            också Karin Enström gjort. I egenskap av försvars ­ minister vägrade
            Karin Enström, trots upprepade frågor, att kalla Saudi ­ arabien
            för en diktatur.
          </note>
          <note>
            Nu står Karin Enström här i en annan roll. Hon är inte statsråd
            längre. Nu befinner hon sig i opposition. Hon är inte försvarsminister;
            hon är utrikespolitisk talesperson för Moderaterna. Jag vill därför
            fråga Karin Enström: Vill Moderaterna fortfarande inte kalla Saudiarabien
            för en diktatur, eller har ni bytt åsikt om diktaturen i Riyadh
            nu när ni har kommit i opposition?
          </note>
          <note type="speaker">
            Anf. 37 KARIN ENSTRÖM (M) replik:
          </note>
          <note>
            Herr talman! Hans Linde har kanske inte riktigt lyssnat de senaste
            åren. Jag har tydligt sagt att Saudiarabien är en diktatur. Därom
            råder inget tvivel.
          </note>
          <note>
            Vi kan väl gå tillbaka i tiden. Det var 2005 som den socialdemokratiska
            regeringen under ledning av försvarsminister Leni Björklund ingick
            det här avtalet. Det förlängdes automatiskt. Om man inte gör någonting
            löper avtalet på och förlängs vart femte år.
          </note>
          <note>
            Nu vet vi att i oktober löper avtalet ut ännu en gång. Då har
            det gått fem år till. Ska man göra någonting åt det ska man göra
            det sex månader i förväg.
          </note>
          <note>
            Man måste skilja på detta avtal och de lagar och regler som vi
            har för krigsmaterielexport. De är nu under utredning. Vi här
            i riksdagen var genom ett betänkande från utrikesutskottet överens
            om att det borde tillsättas en utredning för att se hur man kan
            skärpa lagstiftningen när det gäller export till icke-demokratier.
            Det var vi överens om. Den utredningen kommer inom några månader
            att lämna sitt betänkande.
          </note>
          <note>
            Det Hans Linde nu frågar om är avtalet. Det är nu regeringen,
            som består av Socialdemokraterna och Miljöpartiet, som måste ta
            ställning till detta. Vänsterpartiet agerar i de flesta fall gärna
            stödparti, men det tycks inte vara så i det här fallet.
          </note>
          <note>
            Skilj alltså på lagar o ch regler, den utredning som pågår och
            det avtal som nu diskuteras. Men Hans Linde behöver inte vara
            orolig – redan som försvarsminister svarade jag ja på frågan om
            Saudiarabien är en diktatur.
          </note>
          <note type="speaker">
            Anf. 38 HANS LINDE (V) replik:
          </note>
          <note>
            Herr talman! Jag har roat mig med att gå tillbaka till 2012 och
            lyssna på en rad intervjuer med Karin Enström där hon gång på
            gång fick frågan om Saudiarabien är en diktatur. Hon vägrade att
            svara ja på den frågan. Jag noterar nu att när Moderaterna sitter
            i regering vill man inte kalla Saudiarabien för diktatur, men
            när man kommer i opposition kan man kalla Saudiarabien för diktatur.
            För Moderaternas demokratiska trovärdighets skull kan man kanske
            önska att de stannar länge i opposition framöver.
          </note>
          <note>
            Men nu har Karin Enström slagit fast att Saudiarabien är en diktatur.
            På den punkten är vi överens. Vi verkar också vara överens om
            att Sverige ska prioritera kvinnors rättigheter i svensk utrikespolitik,
            hbtq-personers rättigheter, frågor om mänskliga rättigheter och
            demokrati. För Vänsterpartiet blir slutsatsen av detta att vi
            nu borde avbryta det militära samarbetsavtalet med Saudiarabien.
            Men vad blir Moderaternas slutsats? Vill ni att regeringen i maj
            avslutar det militära samarbetsavtalet med Saudiarabien?
          </note>
          <note type="speaker">
            Anf. 39 KARIN ENSTRÖM (M) replik:
          </note>
          <note>
            Herr talman! Om Hans Linde hade följt uttalandena – om vi nu
            ska ha en debatt om det; jag tycker att det finns viktigare saker
            att diskutera – och exakt vad som har sagts hade han vetat. Men
            jag kan lugna Hans Linde med att jag som minister har sagt detta.
          </note>
          <note>
            Jag tycker att det är bra att Sveriges regler för exportkontroll
            och för export av krigsmateriel ses över. Vi var överens om att
            det skulle ses över. Det skulle bli svårare – det ska bli svårare
            – att exportera till icke-demokratier. Där var vi överens, och
            vi väntar nu på utfallet av den utredningen.
          </note>
          <note>
            Jag tycker också att det är bra att Hans Linde har lyssnat på
            mitt anförande och hört hur viktigt det är att vi gemensamt arbetar
            för kvinnors rättigheter. Jag tror inte att Hans Linde behöver
            vara orolig på den punkten över att Moderaterna eller Alliansen
            skulle vara otydliga när det gäller frågan om kvinnors rättigheter.
          </note>
          <note type="speaker">
            Anf. 40 JULIA KRONLID (SD):
          </note>
          <note>
            Herr talman! Vår omvärld står i brand. Konflikter, övergrepp
            och en brutalitet utan dess like pågår i land efter land. I torsdags
            förra veckan spreds en ny rapport från FN:s barnrättskommitté
            om IS illdåd i Irak. Det handlar om massavrättningar, om halshuggningar
            och om barn som korsfästs och begravts levande. Det är så fruktansvärt
            att man helst inte vill tro att det är sant. De som framför allt
            drabbas är barn från minoritetsgrupper, ofta kristna och yazidier,
            men även sunni- och shiamuslimska barn har drabbats, skriver FN:s
            barnrättskommitté.
          </note>
          <note>
            Vi har flera gånger framfört att Sverige ska vara drivande i
            FN för att det ska upprättas en skyddszon för minoriteter i Irak.
            Men det senaste beskedet vi fick från regeringen var att detta
            verkar lite för komplicerat och att regeringens långsiktiga förhoppning
            i stället är en samlingsregering i Irak som respekterar minoriteter.
            Det låter jättefint men är en ganska utopisk önskan när minoriteter
            håller på att utrotas. Sveriges regering glömmer gärna hur det
            såg ut innan IS drog fram i Irak. Redan då pågick övergrepp mot
            kristna. En etnisk utrensning var redan påbörjad. Därför står
            vi fast vid vårt stöd för en skyddszon och i förlängningen ett
            område på Nineveslätten där kristna och andra minoriteter kan
            få en fredad zon med självstyre.
          </note>
          <note>
            Att man dessutom vet att det bland dem som avrättar och korsfäster
            barn finns människor som rest från Sverige och som sedan kan komma
            tillbaka till Sverige och utföra liknande dåd gör mig och många
            med mig oroade över säkerheten i Sverige. Terrordådet i Paris
            var förutom ett fruktansvärt mord på flera personer också en direkt
            attack mot yttrandefriheten och demokratin i Europa. Det borde
            vara en väckarklocka för att ta hotet från terrorn även i Europa
            på allvar. Vi har också ett ansvar att inte bidra till att ytterligare
            förvärra konflikten i Irak och Syrien genom de terrorresor som
            sker.
          </note>
          <note>
            Herr talman! I normala fall skulle man kunna tro att vi alla
            skulle vara överens om att illdåd av den magnitud som sker i Irak
            ska ge konsekvenser i proportion till dåden. Men, nej, regeringens
            nationella samordnare mot våldsbejakande extremism har i stället
            uttryckt att åtgärder för IS-avhoppare ska vara någon typ av skattefinansierat
            stödprogram. Detta är inget annat än ett hån mot alla dem som
            drabbas. Det är ett hån mot alla kurder, armenier, assyrier, yazidier
            och andra grupper som drabbats av IS brutalitet.
          </note>
          <note>
            Herr talman! Vi har vid många tillfällen kritiserat Palestinska
            myndigheten, som belönar terrorism. Ett absolut krav från Margot
            Wallström, som i förrgår träffade den palestinske ledaren Abbas,
            borde vara att utbetalningar till terrorister som har mördat judar
            eller annan typ av stöd till terrorism från den här myndigheten
            eller rörelsen Fatah ska upphöra. Annars ska inte en enda ytterligare
            svensk krona gå till denna myndighet. Detta verkar dock varken
            den föregående regeringen eller den nuvarande regeringen vilja
            bejaka. Vår utrikesminister verkar snarare på olika sätt vilja
            uppmuntra både Palestinska myndigheten och rörelsen Fatah och
            Hamas. Det är i alla fall de signaler som regeringens politik
            skickar ut. Jag börjar bli orolig. Jag börjar undra om det finns
            en röd tråd i den rödgröna regeringens politik som handlar om
            att belöna terrorism som är riktad mot judar och kristna.
          </note>
          <note>
            Att arbeta förebyggande är en sak. Vi i Sverigedemokraterna har
            länge talat om de risker som finns med segregerande utanförskapsområden.
            Vi välkomnar en ny resolution från Europarådet med anledning av
            terrorattacken i Paris som uppmanar länder i Europa att bekämpa
            diskriminering, våld och segregation, eftersom detta kan utgöra
            en grogrund för religiös fanatism, däribland radikal islamism,
            som senare kan leda till terrordåd.
          </note>
          <note>
            Om Socialdemokraterna har börjat inse konsekvenserna av den ansvarslösa
            politik de förespråkat under lång tid är det något vi välkomnar,
            men det räcker inte med förebyggande arbete. Det behövs kraftfullare
            akuta åtgärder för att hindra att människor reser för att strida
            för IS och kraftfullare konsekvenser för dem som gör så. Vi menar
            att om man gör ett aktivt val att åka och delta i terroristverksamhet,
            såsom IS, och delta i det folkmord som pågår har man förverkat
            rätten till uppehållstillstånd i Sverige. Och den med dubbla medborgarskap
            har själv valt att förverka sitt svenska medborgarskap.
          </note>
          <note>
            Vi vill även att regeringen utreder hur ett indragande av medborgarskap
            kan se ut även om det gör någon statslös. Terrorresor måste kriminaliseras
            med kännbara straff som påföljd. Det är dags att regeringen och
            utrikesministern visar att de menar allvar med kriminalisering.
          </note>
          <note>
            Herr talman! Dessa katastrofer har också lett till stora flyktingströmmar.
            Jordanien, Libanon och irakiska Kurdistan har tagit ett stort
            ansvar i att ta emot flyktingar. Det är av stor vikt att Sverige
            bidrar generöst med humanitärt bistånd för att hjälpa så många
            flyktingar som möjligt. Vi hjälper inte flest och de mest utsatta
            med dagens ansvarslösa invandringspolitik. Utrikesminister Margot
            Wallström stoltserar med ett löfte om 640 miljoner till UNHCR
            för 2015, men denna summa är närmast pinsam i ljuset av att regeringen
            lägger 8,4 miljarder av biståndet på flyktingmottagning i Sverige.
          </note>
          <note>
            Vi i Sverigedemokraterna har i stället föreslagit totalt 12,7
            miljarder på fyra år för internationell flyktinghjälp. Det är
            resurser som hade kunnat göra nytta på riktigt. De hade kunnat
            förhindra att spädbarn frusit ihjäl under vintern i flyktingläger.
            De hade kunnat bidra till att fler barn hade gått i skolan och
            att fler barn hade kunnat äta sig mätta.
          </note>
          <note>
            Herr talman! En annan allvarlig konflikt i vårt närområde som
            också måste tas upp är naturligtvis situationen i Ukraina och
            Rysslands aggres ­ sioner.
          </note>
          <note>
            Jag ska bespara er lite tid i kommande replikskiften och säga:
            Nej, kära ni, jag är inte någon anhängare av Putins mycket aggressiva
            utrikespolitik, som utgör ett säkerhetshot för Sverige och vårt
            närområde. Då har vi rett ut det. Tvärtom har Sverigedemokraterna
            varit det enda partiet i riksdagen som tagit Rysslands upprustning
            på allvar och talat om vikten av ett inva ­ sionsförsvar värt
            namnet.
          </note>
          <note>
            Jag är medveten om att kolleger i EU-parlamentet har röstat nej
            till vissa resolutioner som har rört Ukraina och Ryssland, men
            det har sin bakgrund i vår kritik mot EU:s överstatliga inriktning
            och att vi anser att höga krav bör vara uppfyllda innan associeringsavtal
            kan komma i fråga.
          </note>
          <note>
            Utifrån vår principiella utgångspunkt, som handlar om att värna
            alla staters suveränitet, självbestämmande och territoriella integritet,
            är vi na ­ turligtvis ännu mer kritiska till Rysslands stormaktsfasoner,
            som bryter mot internationella lagar. Någon annan hållning vore
            väl fullständigt olo ­ gisk och inkonsekvent. I riksdagen har
            vi vid upprepade tillfällen haft en enig svensk linje där vi varit
            tydliga i kritiken mot Ryssland. I utrikesut ­ skottet har vi
            nyligen haft en enig inställning för propositionen om sank ­ tioner
            mot Ryssland. Jag har nyligen deltagit i min första session i
            Europa ­ rådets parlamentariska församling. Där röstade en enig
            svensk delegation för en resolution med sanktioner mot ryska delegationen.
            Och där riktades tydlig kritik och uppmaningar till Ryssland.
          </note>
          <note>
            I stället för osmaklig smutskastning vad gäller vem som stöder
            Putin eller inte tycker jag att det är viktigt att framhålla i
            ett utrikes- och säkerhetspolitiskt pe rspektiv att det i Sveriges
            riks dag finns en enig linje vad gäller kritiken mot Rysslands
            agerande.
          </note>
          <note type="speaker">
            Anf. 41 KERSTIN LUNDGREN (C) replik:
          </note>
          <note>
            Herr talman! Det spännande är naturligtvis när Sverigedemokraterna
            försöker sitta på två stolar, även här. Man säger sig inte vara
            Putins röst i den här kammaren, men i grunden är det faktiskt
            det man är. För vad är det för någonting som Sverigedemokraterna
            är ute efter? De är ute efter att minska EU:s möjligheter och
            EU:s roll, att lämna EU och bryta upp EU. Vad är det Putin försöker
            göra, om inte just bryta sönder, bryta upp, splittra, och på det
            sättet öka det ryska inflytandet över Europa?
          </note>
          <note>
            De krafter som Sverigedemokraterna förenar sig med ute i Europa
            är de krafter som understöds av Putins agerande. Det är beklagansvärt
            att Sverigedemokraterna försöker skyla över vad som är ett faktum,
            nämligen att Sverigedemokraterna är Putins bästa vän i denna kammare.
          </note>
          <note type="speaker">
            Anf. 42 JULIA KRONLID (SD) replik:
          </note>
          <note>
            Herr talman! Nu tycker jag att vi ska hålla oss till rim och
            reson i kammaren. Sverigedemokraterna är definitivt inte Putins
            bästa vän. Det är fullkomligt ologiskt att påstå att Sverigedemokraterna,
            som är det parti som mest vill värna Sveriges säkerhet, suveränitet
            och integritet, skulle vara vän med en av Sveriges historiska
            ärkefiender, Ryssland. Det är fullständigt ologiskt. Kom inte
            och anklaga mig för att ha band till sådana som förespråkar Putin.
          </note>
          <note>
            Jag skulle kunna sjunka till den nivån att jag anklagar Hans
            Linde för att vara vän av Putin därför att Vänsterpartiets kolleger
            i EU-parlamentet och vinnarna av det grekiska valet Syriza har
            motsatt sig sanktioner mot Ryssland och därför att Jonas Sjöstedt
            säger att han backar upp Syriza. Men jag väljer att inte göra
            det.
          </note>
          <note>
            Jag försöker att se lite längre. Även om man sitter i samma grupp
            som ett annat parti i EU-parlamentet eller i något annat sammanhang
            som har uttryckt klumpiga saker behöver man inte vara överens
            om allt. Jag försöker i stället att se till Vänsterns agerande
            i Sverige. Där finns en enig linje i Sveriges riksdag med kritik
            mot Rysslands agerande.
          </note>
          <note>
            Det är märkligt att utöva en press när det gäller att om man
            inte förespråkar EU:s överstatlighet och en federalistisk utveckling
            där självbestämmandet tas bort från medlemsstaterna, där beslutspunkter
            läggs fram som EU inte borde besluta över, då är man en vän av
            Putin. Det är åsiktsdiktatur. Man får inte kritisera EU:s överstatlighet,
            för då är man en vän av Putin.
          </note>
          <note>
            Vad är det för demokrati, Kerstin Lundgren? Råder det verkligen
            en åsiktsdiktatur i Sverige så att det inte ska vara möjligt att
            kritisera EU:s överstatliga inriktning eftersom man då anklagas
            för att vara vän av Putin? Vad är det demokratiska i det, Kerstin
            Lundgren?
          </note>
          <note>
            (Applåder)
          </note>
          <note type="speaker">
            Anf. 43 KERSTIN LUNDGREN (C) replik:
          </note>
          <note>
            Herr talman! Nu läste väl möjligen Julia Kronl id en replik hon
            hade tänkt hålla mot Vänsterpartiet. Det må väl så vara. Jag är
            inte vänsterpartist, om någon trodde det. Jag företräder Centerpartiet.
          </note>
          <note>
            Det som är tydligt är den gemensamma allians som byggs i Europa
            i dag omkring extrem nationalism. Vilka är det som företräder
            den extrema nationalismen i Sverige? Jo, herr talman, just Sverigedemokraterna.
          </note>
          <note>
            Det är inte för inte som jag med flera kommer ihåg en SDU-företrädare
            som hellre såg Putin komma till Sverige än Obama. Man behöver
            inte gå så långt för att hitta dem som krokar arm med just Putin.
            Försök inte dölja det. Ni har en gemensam agenda.
          </note>
          <note type="speaker">
            Anf. 44 JULIA KRONLID (SD) replik:
          </note>
          <note>
            Herr talman! Nu har jag precis stått här och sagt vad vår linje
            vad gäller Ryssland är. Kerstin Lundgren och jag har varit på
            samma session i Europarådet. Jag röstade till och med för ett
            ändringsförslag av Kerstin Lundgren för att uttala skarpare kritik
            mot Ryssland. Det kan vara bra för Kerstin Lundgren att komma
            ihåg.
          </note>
          <note>
            Att jag tar upp Hans Linde och Vänsterpartiet visar på att jag
            ser hellre till det stora än anklaga r Hans Linde för ett uttalande
            som ett vänsterparti i ett annat land har gjort. I stället ser
            jag på vad partiet faktiskt står för.
          </note>
          <note>
            Det är tråkigt att Kerstin Lundgren lägger större tyngd vid SDU:s
            ordförande än vår utrikespolitiska talesperson i riksdagen. Har
            Kerstin Lundgren kanske svårt för kvinnliga talespersoner? Jag
            vet inte riktigt varför Kerstin Lundgren ifrågasätter mitt mandat
            som utrikespolitisk talesperson och vad jag har framfört som vår
            utrikespolitiska linje.
          </note>
          <note>
            (Applåder)
          </note>
          <note type="speaker">
            Anf. 45 HANS LINDE (V) replik:
          </note>
          <note>
            Herr talman! Julia Kronlid har nu pratat om Islamiska statens
            terror i varje anförande. Från Vänsterpartiets sida är det svårt
            att hitta ord för att beskriva den grymhet vi ser i Mellanöstern
            från Islamiska statens sida.
          </note>
          <note>
            Men vi måste också förstå att Islamiska staten inte har uppstått
            i ett vakuum. De n har inte kommit från ingenstans. Anledningen
            till att organisationen har kunnat växa fram så snabbt är att
            den har stöd utifrån. En förutsättning för att Islamiska staten
            kan fortsätta sin terror är att det fortfarande finns aktörer
            som är beredda att understödja deras blodiga kamp, att det finns
            aktörer som är beredda att köpa deras olja och därigenom finansiera
            deras övergrepp i Irak och i Syrien.
          </note>
          <note>
            För oss i Vänsterpartiet är det uppenbart att om Islamiska staten
            ska pressas tillbaka måste vi också slå mot dem som i kulisserna
            i dag understöder denna terrororganisation. I kulisserna finns
            tveklöst Saudiarabien och saudiska krafter. Saudiarabien har tveklöst
            varit en av de frågor som vi har diskuterat och debatterat i kammaren,
            men det har vi också gjort flera gånger tidigare. Jag vill därför
            påminna Julia Kronlid om att under varje år som Sverigedemokraterna
            har funnits i Sveriges riksdag har det också lagts fram konkreta
            skarpa förslag på riksdagens bord om att Sverige ska bryta det
            militära samarbetsavtalet med Saudiarabien. Sverigedemokraterna
            har varje gång röstat nej till det och röstat ja till ett fortsatt
            avtal.
          </note>
          <note>
            Vartenda år som Sverigedemokraterna har suttit i Sveriges riksdag
            har det lagts fram förslag om att införa ett demokratikriterium
            i svensk vapenexport, det vill säga stoppa vapenexporten till
            Saudiarabien. Det har Sverigedemokraterna konsekvent röstat nej
            till.
          </note>
          <note>
            Varför vill Sverigedemokraterna att Sverige ska ha ett militärt
            samarbetsavtal med Saudiarabien? Varför vill ni att vårt land
            ska beväpna ett land som Saudiarabien, som vi vet har understött
            Islamiska statens terror?
          </note>
          <note type="speaker">
            Anf. 46 JULIA KRONLID (SD) replik:
          </note>
          <note>
            Herr talman! Som Karin Enström tidigare mycket föredömligt påpekade
            var det inte under Alliansens tid i regeringen som avtalet ingicks,
            utan det var den socialdemokratiska regeringen som ingick avtalet.
            Sverigedemokraterna satt inte ens i riksdagen vid det tillfället.
            Om jag hade fått bestämma hade vi över huvud taget inte ingått
            ett avtal med en diktatur som står för allvarliga brott mot mänskliga
            rättigheter, brutala metoder mot kvinnor och så vidare.
          </note>
          <note>
            Men nu har Sverige ingått ett avtal, och vi står nu i ett avtal
            där vi är skyldiga att fullfölja vissa följdleveranser. Det är
            alltså inte utan komplicerade konsekvenser att gå ur avtalet.
            Om Hans Linde frågar mig anser jag absolut att det vore bättre
            om vi kunde hitta en väg ut ur avtalet långsiktigt. Det är naturligtvis
            bra om vi kan se över vad som kan göras när avtalet ska förnyas
            nästa gång i oktober.
          </note>
          <note>
            Vad gäller vapenexport tycker jag att det är viktigt att se både
            om det är en diktatur och vilken typ av vapen som exporteras.
            Det som har exporterats till Saudiarabien har varit någon typ
            av radarsystem, men i debatten vill man gärna framhålla, speciellt
            Hans Linde, att Sverige exporterar skjutvapen som sedan kan exporteras
            vidare till IS för att mörda människor. Så är inte fallet, och
            så ska naturligtvis inte heller vara fallet.
          </note>
          <note>
            Nu är utredningen på gång, och vi får se vad skärpningen kan
            leda till. Det får visa sig.
          </note>
          <note>
            Det är inte bara Saudiarabien som Sverige måste ställa krav på
            för att få stopp på konflikten utan också Turkiet. Vi måste ställa
            tydliga krav på Turkiet vad gäller att sätta stopp vid gränsen.
          </note>
          <note>
            Sveri gedemokraterna har varit tydliga med att det finns stora
            risker med att ta in Turkiet i EU. Då kommer gränserna att luckras
            upp ytterligare, och vi anser att Turkiet inte tar det ansvar
            landet bör ta. Vad är Hans Lindes åsikt om Turkiets ansvar i konflikten?
          </note>
          <note type="speaker">
            Anf. 47 HANS LINDE (V) replik:
          </note>
          <note>
            Herr talman! Jag undrar om någon som lyssnar på debatten blev
            klokare av de svaren.
          </note>
          <note>
            Faktum kvarstår, Julia Kronlid, att vi har lagt fram konkreta
            förslag på riksdagens bord vid flera tillfällen, som du har varit
            med och behandlat i utrikesutskottet, där vi har krävt att man
            ska bryta det militära samarbetsavtalet med Saudiarabien.
          </note>
          <note>
            Det kanske skulle ha varit lite bökigt. Ja, stämningen på mingel-
            och cocktailpartyn i Riyadh skulle kanske ha blivit dålig, men
            självklart skulle Sverige kunna bryta avtalet. Sverigedemokraterna
            har konsekvent valt att rösta ned varje förslag om att bryta det
            militära samarbetsavtalet med Saudiarabien. Ni har valt att bidra
            till att avtalet fortfarande finns på plats.
          </note>
          <note>
            På samma sätt har ni aktivt motarbetat varje form av demokratikriterium,
            varje form av försök i kammaren att få till ett stopp för vapenexport
            till Saudiarabien. Frågan kvarstår: Med vilken trovärdighet kan
            Julia Kronlid stå här och kritisera Islamiska staten samtidigt
            som Sverigedemokraterna har medverkat till att Sverige har fortsatt
            med vapenexport till Saudiarabien och fortsatt att ha ett militärt
            samarbetsavtal?
          </note>
          <note type="speaker">
            Anf. 48 JULIA KRONLID (SD) replik:
          </note>
          <note>
            Herr talman! Låt mig åter upplysa om att det inte sker någon
            vapenexport till Saudiarabien som kan bidra till att människor
            mördas av IS. Det är inte den typen av vapen som exporteras till
            Saudiarabien.
          </note>
          <note>
            Jag är kritisk till att avtalet över huvud taget slöts. Jag var
            inte heller med och beslutade om det från allra första början,
            utan det var Socialdemokraterna som ingick detta avtal.
          </note>
          <note>
            Vi måste också kunna se andra orsaker till IS framfart i Irak.
            Jag ser inte alls vad Hans Linde vill göra politiskt för att förhindra
            att människor reser ned och deltar i IS terrordåd och kommer tillbaka.
            Står Hans Linde bakom Mona Sahlins åtgärd med skattefinansierade
            stödprogram för dem som kommer hem? Vad har Hans Linde gjort för
            att förhindra en radikalisering av islam i Sveriges förorter?
            Han har stått för den ansvarslösa politik som regeringar har fört
            under många år.
          </note>
          <note type="speaker">
            Anf. 49 VALTER MUTT (MP):
          </note>
          <note>
            Herr talman! Aldrig i historien har så många människor på så
            kort tid fått så dramatiskt förbättrade livsvillkor som under
            de senaste årtiondena. Hundratals miljoner människor har fått
            tillgång till sjukvård och utbildning.
          </note>
          <note>
            Nu gäller det att framtidssäkra dessa framsteg genom att se till
            så att fortsatt utveckling inte, som i alltför hög grad hittills,
            förorsakar ekologiska underskott. Fortsätter vi att skövla planetens
            skogar och överfiska våra hav och i allt snabbare takt tömma ändliga
            mineraltillgångar riskerar de senaste decenniernas välfärdssprång
            att förbytas i konflikter om sinande naturtillgångar.
          </note>
          <note>
            Det är hög tid för mänskligheten att börja leva av naturens ränta
            och inte dess kapital, alltså att begränsa uttaget av naturresurser
            till storleken på återväxten. Vad gäller mineraler och andra ändliga
            tillgångar måste en cirkulär ekonomi fasas in som inte bygger
            på uttömning utan på återanvändning.
          </note>
          <note>
            Herr talman! Dessa grundläggande insikter kommer förhoppningsvis
            att prägla årets viktiga FN-processer för att ta fram såväl ett
            nytt klimatavtal som nya globala hållbarhetsmål. FN:s klimattoppmöte
            i Paris i december har med rätta karakteriserats som historiens
            viktigaste toppmöte. Förhoppningsvis signeras då ett rättvist
            och bindande klimatavtal som verksamt bidrar till att hålla den
            globala uppvärmningen så långt under två grader som möjligt.
          </note>
          <note>
            Ett ambitiöst avtal kommer att leda till att massor av arbetstillfällen
            inom vindkraft och solenergi skapas. Dessa båda branscher växer
            redan i dag snabbare än några andra delar av det globala näringslivet.
            Minskade koldioxidutsläpp kommer vidare att dramatiskt förbättra
            hälsoläget i storstäderna i Asiens tillväxtekonomier.
          </note>
          <note>
            Ytterst handlar det om global rättvisa då det huvudsakligen är
            vi i den rika världen som historiskt förorsakat den globala uppvärmningen
            medan det främst är människorna i syd som drabbas.
          </note>
          <note>
            För att få med alla länder på ett globalt klimatavtal är det
            därför avgörande att rika i-länder går före när det gäller åtaganden
            och generöst bidrar till att finansiera FN:s gröna fond för klimatomställning.
          </note>
          <note>
            Ett viktigt steg bort från dagens fossildrivna ekonomi vore att
            fasa ut de hundratals miljarder dollar som världens länder årligen
            satsar på fossilsubventioner och i stället investera dessa ofantliga
            summor i förnybar energi.
          </note>
          <note>
            Sol, vind, vågor och andra förnybara energibärare har också den
            uppenbara fördelen av att vara avsevärt mer jämnt spridda över
            planeten än fossilfyndigheter. Dessa decentraliserade energislag
            skulle kunna minska lokalsamhällens beroende av de globala energikoncerner
            som ofta driver på korruption och konflikter.
          </note>
          <note>
            Pilotprojekt visar hur solugnar och solelsdrivna vattenpumpar
            i utvecklingsländer kan stärka kvinnors ställning. I stället för
            att tvingas ägna flera timmar dagligen åt att samla bränsle och
            bära vatten får de plötsligt tid över till studier och företagande.
          </note>
          <note>
            Herr talman! Ökad handel mellan länder kan vara en hävstång för
            utveckling och fred. Men det är djupt olyckligt om skydd för miljön,
            löntagares rättigheter och människors hälsa börjar bekämpas som
            handelshinder av mäktiga särintressen och om multinationella storkoncerner
            ges rätt att i skiljedomstolar överpröva demokratiskt fattade
            beslut. Den högsta styrande principen i en demokrati är en person
            en röst, inte en euro en röst, en dollar en röst eller en krona
            en röst.
          </note>
          <note>
            Slutligen några ord om den speciella handel som utgörs av vapenhandel.
            Miljöpartiet har en av sina djupaste rottrådar i fredsrörelsen.
            Vi har alltid verkat för att avveckla vår vapenexport till diktaturer,
            som är repressiva inåt och ofta aggressiva utåt. I konsekvens
            härmed anser vi att det militära samarbetsavtalet med Saudiarabien,
            som är en världens hårdaste diktaturer, inte bör förlängas när
            det löper ut i maj.
          </note>
          <note>
            Herr talman! I övrigt hänvisar jag till utrikesdeklarationen
            och till det anförande som Pernilla Stålhammar, Miljöpartiets
            biståndspolitiska talesperson, kommer att hålla senare i dag.
          </note>
          <note>
            (Applåder)
          </note>
          <note type="speaker">
            Anf. 50 KARIN ENSTRÖM (M) replik:
          </note>
          <note>
            Herr talman! Det var intressant att lyssna till Valter Mutt,
            även om det bara var fyra minuter. Det visar att det är en sak
            att vara ett ensamt parti och en annan att ingå i en regering.
            Plötsligt måste man kanske kompromissa i ganska många frågor.
          </note>
          <note>
            Det är om just dessa kompromisser jag skulle vilja höra mer.
            Hur går det, Valter Mutt? Miljöpartiet och Socialdemokraterna
            har alltid haft olika syn på EU:s gemensamma utrikes- och säkerhetspolitik.
            Socialdemokraterna har varit betydlig mer positiva medan Miljöpartiet
            hela tiden har stretat emot, inte minst när det handlar om den
            gemensamma säkerhetspolitiken.
          </note>
          <note>
            Vad är egentligen Miljöpartiets syn på EU:s gemensamma utrikespolitik?
            Hur ska den utvecklas? Hur kan Sverige bidra till att stärka EU
            som utrikespolitisk aktör?
          </note>
          <note>
            Valter Mutt tog upp handel och frihandel, som ur mitt perspektiv
            är mycket viktigt och en av grundpelarna i den inre marknaden
            i EU-samarbetet och för att EU ska kunna skapa frihandelsområden
            som är större.
          </note>
          <note>
            I en interpellationsdebatt häromveckan ställde jag en fråga till
            näringsministern om regeringens syn på TTIP, alltså frihandelsavtalet
            mellan EU och USA. Statsrådet Damberg har tillsammans med statsministern
            en mycket positiv syn på frihandel och utökade möjligheter till
            avtal.
          </note>
          <note>
            Vi har hört att regeringens ambitioner är höga, men jag vet att
            Miljöpartiet har varit kritiskt. Hur går detta ihop? Hur förs
            samtalen? Finns det en gemensam linje bakom regeringens syn på
            TTIP?
          </note>
          <note>
            För mig är avtalet helt avgörande för att EU och USA ska kunna
            behålla sin konkurrenskraft. Det skulle skapa många jobb, bra
            tillväxt och god konkurrenskraft.
          </note>
          <note>
            Hur ligger det egentligen till, Valter Mutt?
          </note>
          <note type="speaker">
            Anf. 51 VALTER MUTT (MP) replik:
          </note>
          <note>
            Herr talman! Det var många frågor. Miljöpartiet har aldrig haft
            något emot handel. Det finns många historiska exempel på hur ömsesidig
            handel är en fredsfaktor. Från vår egen världsdel har vi den europeiska
            kol- och stålunionen, och vi ser i dag hur spänningarna mellan
            Taiwan och Kina har minskat drastiskt på grund av att handeln
            ökar.
          </note>
          <note>
            Som jag sa i mitt anförande tycker vi dock att det är viktigt
            att miljöhänsyn och demokratiskt fattade beslut respekteras. Att
            storkoncerner ska kunna lagföra stater för att de inför förbud
            mot tobaksreklam, vilket faktiskt har skett, tycker vi är helt
            groteskt. Även vårt eget kära Vattenfall har lagfört den tyska
            regeringen för att den satsar på kärnkraftsavveckling. Vi menar
            att denna typ av förfarande är orimligt.
          </note>
          <note>
            Vi tror inte heller att det stärker ett framåtsyftande grönt
            näringsliv att man ger dem som har en stark ställning på dagens
            marknad överprövningsmöjligheten att faktiskt sätta demokratiskt
            fattade beslut ur spel.
          </note>
          <note>
            Vi kan inte säga något definitivt innan TTIP-avtalet är färdigförhandlat.
            Jag kan därför inte besvara frågan hur vi ställer oss till avtalet.
            Men att vi är skeptiska till den skiljedomsmekanism som heter
            ISDS är ingen hemlighet.
          </note>
          <note>
            Frågan bereds liksom många andra frågor i Regeringskansliet,
            och vi har ett förtroendefullt och bra samarbete med våra partner
            i socialdemokratin.
          </note>
          <note type="speaker">
            Anf. 52 KARIN ENSTRÖM (M) replik:
          </note>
          <note>
            Herr talman! Vad är Miljöpartiets syn på vad ett sådant här frihandels-
            och investeringsavtal skulle kunna innebära? Är det något som
            Miljöpartiet ser positivt på? Håller Miljöpartiet med om de stora
            fördelar vi skulle kunna få genom att skapa världens största regionala
            frihandelsområde?
          </note>
          <note>
            Om vi ska vara riktigt ärliga har Miljöpartiet varit myc ket
            kritiskt mot avtalet och drivit en väldigt handelsrestriktiv linje
            i Europaparlamentet. Nu säger Valter Mutt att vi får se hur avtalet
            ser ut när vi börjar komma fram till nästa förhandlingsrunda.
            Den förra genomfördes i förra veckan.
          </note>
          <note>
            Jag hör en stor tveksamhet, och då blir jag orolig. För Nya moderaterna
            och för mig är det otroligt viktigt att komma fram här. Jag vill
            inte ha Miljöpartiet som en bromskloss för att de är så restriktiva
            att de inte ser fördelarna utan bara hindren.
          </note>
          <note type="speaker">
            Anf. 53 VALTER MUTT (MP) replik:
          </note>
          <note>
            Herr talman! Det är inte så att vi inte ser fördelar med frihandel.
            Vi har aldrig varit något handelsfientligt parti på det viset.
          </note>
          <note>
            Men ser Karin Enström verkligen inte problem? Vi har ju en världshandel
            i dag där 60 procent av handeln inte längre sker mellan företag
            utan inom olika divisioner av de kolosser som dominerar världsekonomin.
          </note>
          <note>
            Jag tycker att en verklig marknad, om man läser från Adam Smith
            och framåt, har många olika aktörer som konkurrerar. Att ha en
            världshandel som i så hög grad bestäms av några hundra väldiga
            företag är ett problem, inte minst från liberala utgångspunkter
            där det gäller att splittra makten och möjliggöra nyföretagande.
          </note>
          <note>
            Vi ser detta inte minst i de enorma fossilsubventioner som låser
            fast hela världens energiekonomi i föråldrade strukturer. Jag
            hör aldrig någon problematisering av detta från svenska Moderaternas
            sida. Det pågår en sådan debatt i andra konservativa partier.
          </note>
          <note type="speaker">
            Anf. 54 JULIA KRONLID (SD) replik:
          </note>
          <note>
            Herr talman! Valter Mutt har tidigare här i riksdagen skrivit
            motioner och faktiskt mycket välformulerat kritiserat den föregående
            regeringens höga avräkningar i biståndet vad gäller den andel
            som går till flyktingmottagning i Sverige. Nu står Valter Mutt
            och försvarar en regering som står för ännu högre avräkningar
            än tidigare: hela 8,4 miljarder.
          </note>
          <note>
            Om vi har något slags gemensam vilja att hjälpa flyktingar undrar
            jag hur det kommer sig att regeringens och utrikesministerns enda
            besked i dag, som Valter Mutt stöder, är 640 miljoner till UNHCR.
            Jag vet att det även satsas vissa andra resurser, men de som nu
            satsas räcker inte för att hjälpa så många flyktingar som möjligt.
          </note>
          <note>
            Små spädbarn har frusit ihjäl i vinter i flyktingläger i brist
            på resurser samtidigt som flyktingar vi har tagit emot i Sverige
            klagar över att de får åka buss till Östersund. Jag ser inte att
            det finns någon rättvisa i detta.
          </note>
          <note>
            Självklart ska vi kunna hjälpa båda vägar, men någonstans måste
            vi se var prioriteringen ska ligga i mängden resurser. Är det
            verkligen rättvist att hjälpa några få för 8,4 miljarder och att
            ge 640 miljoner till alla de miljontals flyktingar som har oerhörda
            behov i krisens närområde?
          </note>
          <note>
            UNHCR, Unicef och andra organisationer skriker efter resurser
            för att kunna hjälpa fler flyktingar. Varför kan Miljöpartiet
            inte driva på för att det humanitära biståndet måste ökas kraftigt
            om vi ska kunna hjälpa fler? Varför kan de inte kritisera de höga
            avräkningarna? Varför har de nu plötsligt vänt kappan och stöder
            ännu högre avräkningar, när Valter Mutt och hans kolleger tidigare
            har stått här i riksdagen och kraftigt kritiserat de höga avräkningarna?
          </note>
          <note type="speaker">
            Anf. 55 VALTER MUTT (MP) replik:
          </note>
          <note>
            Herr talman! Julia Kronlid ställer i vanlig ordning olika behövande
            grupper mot varandra. Jag kan inte erinra mig att Sverigedemokraterna
            har varit några entusiastiska förkämpar för enprocentsmålet.
          </note>
          <note>
            Man kan inte säga att man på plats kan hjälpa de människor som
            flyr från IS och andra för sina liv. Så ser dessa platser inte
            ut. Det handlar om människor som flyr för sina liv, och jag vill
            inte ställa dem mot andra grupper. Det tycker jag är osmakligt.
            Vi har råd.
          </note>
          <note>
            Det är riktigt att vi som alla nya regeringar fick anta en budget
            utan att kunna arbeta fram den så genomgående som man har möjlighet
            att göra vid nästa höstbudget. Vi hoppas naturligtvis att flyktingsituationen
            och den akuta flyktingkrisen dämpas genom Staffan de Misturas
            nya fredsinitiativ i Syrien med lokala vapenvilor och så vidare.
          </note>
          <note>
            Men jag tycker som sagt att det är ganska olustigt att man spelar
            ut olika behövande grupper mot varandra.
          </note>
          <note type="speaker">
            Anf. 56 JULIA KRONLID (SD) replik:
          </note>
          <note>
            Herr talman! Det var lite otydligt. Menar Valter Mutt att Miljöpartiet
            försöker påverka så att det inte blir lika höga avräkningar i
            nästa budget? Det ser jag i så fall fram emot, för det vore välkommet.
          </note>
          <note>
            Vi ska naturligtvis inte ställa grupper mot grupper. Men vi måste
            någonstans se hur vi mest effektivt kan använda de resurser vi
            har, för vi har inte obegränsat med resurser. Jag anser inte att
            det är mest effektivt och humant att avräkna 8,4 miljarder av
            biståndet för flyktingmottagning i Sverige som hjälper några få
            samtidigt som det enda besked vi kan få i dag från utrikesministern
            är 640 miljoner till UNHCR, som ska hjälpa många miljoner fler
            flyktingar än vad vi kan hjälpa i Sverige.
          </note>
          <note>
            Situationen i närområdet är naturligtvis inte bra, men därför
            ska vi ha mer resurser för att kunna göra den bättre. Oavsett
            vad vi har för politik här i Sverige kommer de flesta fortfarande
            att befinna sig i närområdet.
          </note>
          <note type="speaker">
            Anf. 57 VALTER MUTT (MP) replik:
          </note>
          <note>
            Herr talman! Vår ambition är naturligtvis att de höga avräkningarna
            ska komma ned över tid. Det är inte någon som tycker att situationen
            är bra.
          </note>
          <note type="speaker">
            Anf. 58 KERSTIN LUNDGREN (C) replik:
          </note>
          <note>
            Herr talman! Jag har tre frågor till Miljöpartiet och Valter
            Mutt.
          </note>
          <note>
            Den första handlar om handel. Ökad handel är ett tydligt tema
            i regeringens utrikespolitiska deklaration. Det som varit uppe
            tidigare om WTO och TTIP är naturligtvis bra.
          </note>
          <note>
            Jag skulle gärna vilja höra om det är Miljöpartiet som har drivit
            på att handeln inte ska vara EU-fokuserad. Det är det enda jag
            kan se som har en tydlig miljöprofil i det här sammanhanget.
          </note>
          <note>
            När jag tog del av den svenska exportsatsning som ska göras på
            diktaturer förvånades jag lite över hur Miljöpartiet har resonerat.
            Jag skulle vilja höra mer om den synen. Det var den första frågan.
          </note>
          <note>
            Den andra frågan rör Arktis. Arktis är en del av vårt närområde.
            Det är ett viktigt område för vår miljö och för framtida generationer.
            Jag skulle vilja höra varför Arktis helt har försvunnit ur regeringens
            utrikespolitiska diskussion, åtminstone ur deklarationen. Inte
            heller Miljöpartiet har lyft upp Arktis i det sammanhanget.
          </note>
          <note>
            Min tredje fråga handlar om kärnvapen och kärnvapennedrustning.
            Det är positivt att satsa på en framgång i den NPT-översyn som
            ska äga rum i år. Det är viktigt att vi tar fler steg mot en värld
            utan kärnvapen.
          </note>
          <note>
            Men jag blir lite fundersam, herr talman, när jag läser den utrikespolitiska
            deklarationen. Jag skulle gärna vilja höra Miljöpartiets kommentar.
            Regeringen skriver om Nordkoreas försök att utveckla kärnvapen.
            Det beskrivs som bekymmersamt. Herr talman! Hur tänker regeringen
            där?
          </note>
          <note type="speaker">
            Anf. 59 VALTER MUTT (MP) replik:
          </note>
          <note>
            Herr talman! När det gäller att handla med diktaturer beror det
            på vad man handlar med. Att handla med vapen är bekymmersamt,
            men det kan vara mycket bra att handla med diktaturer. Man kan
            nå en förändring den vägen.
          </note>
          <note>
            Jag är övertygad om att om USA hade brutit sin handelsbojkott
            för länge sedan hade Castroregimen förpassats till historien.
            Jag tror att det finns andra diktaturer där just handel ökar kontaktytorna
            och försvårar för repressiva regimer att sitta kvar. De vill gärna
            isolera sig mot omvärlden. Det mest skrämmande exemplet i dagens
            värld är Nordkorea, som är ett hermetiskt slutet land.
          </note>
          <note>
            Vad gäller Arktis: Det är riktigt att allt inte går in i en utrikesdeklara
            ­ tion. Men det innebär inte att vi inte jobbar med de frågorna.
            Vi anser att de är viktiga. Under alliansregeringens dagar hade
            Sverige ordförande ­ skapet i Arktiska rådet utan att egentligen
            åstadkomma speciellt mycket. Vi tycker att de här frågorna är
            mycket centrala. Här har vi ju en stor del av världens kvarvarande
            fossila resurser. Det finns all anledning att åter ­ komma till
            dem.
          </note>
          <note>
            Det är bra att Kerstin Lundgren lyfter de här frågorna, och jag
            ser fram emot ett samarbete kring dem.
          </note>
          <note>
            Sedan var det en fråga om kärnvapen som jag inte uppfattade och
            som jag får be Kerstin Lundgren att återkomma till.
          </note>
          <note type="speaker">
            Anf. 60 KERSTIN LUNDGREN (C) replik:
          </note>
          <note>
            Herr talman! Det är spännande och bra att Miljöpartiet nu har
            tagit ställning för att handel är ett viktigt redskap för utveckling,
            att handel driver utveckling och att handel med diktaturer uppenbarligen
            är Miljöpartiets metod att påverka och förändra i demokratisk
            riktning.
          </note>
          <note>
            När det gäller Arktis, herr talman, vill jag fråga: Står Miljöpartiet
            och regeringen för tanken på ett moratorium eller skydd av zoner
            i Arktis? Det är jag nyfiken på ett besked om.
          </note>
          <note>
            Sist till den fråga som glömdes bort: Är det bara ”bekymmersamt”
            att Nordkorea utvecklar kärnvapen? Är det regeringens hållning
            när det gäller den kraftfulla politiken för nedrustning?
          </note>
          <note type="speaker">
            Anf. 61 VALTER MUTT (MP) replik:
          </note>
          <note>
            Herr talman! Jag tycker att Kerstin Lundgren märker ord. Det
            är oerhört bekymmersamt – eller välj andra ord, så kommer vi säkert
            att enas på den punkten. Det är uppenbart att ingen här på något
            sätt försvarar vare sig den nordkoreanska regimens kärnvapenprogram
            eller någon annan del av den regimen.
          </note>
          <note>
            Vad gäller Arktis ber jag att få återkomma till vad regeringen
            kommer att driva. Vi bedömer att det är en viktig fråga. Men jag
            sitter inte själv i regeringen, så jag har inte exakt koll på
            dagordningen. Men jag utgår från att vi kommer att kunna presentera
            detta ganska snart.
          </note>
          <note type="speaker">
            Anf. 62 HANS LINDE (V) replik:
          </note>
          <note>
            Herr talman! Jag och Valter Mutt har suttit tillsammans i snart
            fem år både i utrikesutskottet och på Göteborgsbänken här i riksdagen,
            och vi har många gånger gemensamt drivit frågor som rör vapenexport
            och frågor mot militär upprustning i världen.
          </note>
          <note>
            Jag vet mycket väl var Miljöpartiet står i de frågorna. Vi har
            jobbat tillsammans och många gånger varit eniga. Frågan är: Vad
            gör ni nu, när ni sitter på makten, när ni sitter i en regering?
            Kommer ni att omsätta er retorik och era politiska åsikter i konkret
            handling, eller kommer ni att göra som Folkpartiet gjorde 2010,
            bullra i medierna för att sedan gå in på regeringssammanträdet
            och rösta ja?
          </note>
          <note>
            Tyvärr måste vi konstatera att det har varit ett varierande utslag
            för Miljöpartiet i förhandlingarna om den gemensamma utrikespolitiken.
            I valrörelsen ville ni erkänna Västsahara. Det har vi inte riktigt
            sett än. I åtta år kritiserade ni avräkningar i biståndet för
            flyktingmottagande. Men när vi fick en grön biståndsminister slog
            hon alla tidigare rekord i avräkningar. Och det regeringsplan
            som du, Valter Mutt, ville skicka till Moskva för att hämta Edward
            Snowden har vi inte heller sett.
          </note>
          <note>
            Frågan är då: Ska vi nu lägga samförståndsavtalet med Saudiarabien
            till den listan?
          </note>
          <note>
            Jag har lyssnat oerhört noggrant på Romson, Löfven och Wallström.
            De pratar om översyn, utredning och delar av avtalet som man mycket
            väl kan stå för. Men jag hör ingen regeringsföreträdare som säger
            ”avbryta” eller ”avsluta”.
          </note>
          <note>
            Därför skulle jag vilja ställa en ganska enkel fråga till Valter
            Mutt som kan besvaras med ett ja eller ett nej: Kan Miljöpartiet
            sitta i en regering som förlänger det militära samarbetsavtalet
            med Saudiarabien?
          </note>
          <note type="speaker">
            Anf. 63 VALTER MUTT (MP) replik:
          </note>
          <note>
            Herr talman! Jag står inte talarstolen och för regeringsförhandlingar.
            I alla koalitionsministärer runt om i parlamentariska demokratier
            redovisar partierna sina ingångar, och sedan kommer man fram till
            en gemensam regeringsposition som blir regeringens linje. Så är
            det i det svenska parlamentet, i det tyska och det brittiska parlamentet
            och i andra europeiska parlament där vi i dag har koalitionsregeringar.
            Det är inget märkligt i sig.
          </note>
          <note>
            Jag har här i dag tydligt deklarerat var Miljöpartiet står. Nu
            bereds frågan i Regeringskansliet. Som utrikesministern sa tidigare
            tycker jag att Hans Linde ska utgå från att det blir en förlängning
            av avtalet med Saudiarabien.
          </note>
          <note type="speaker">
            Anf. 64 HANS LINDE (V) replik:
          </note>
          <note>
            Herr talman! Jag ska vara ärlig. Om Miljöpartiet nu i maj bidrar
            till att stoppa samförståndsavtalet mellan Sverige och Saudiarabien
            komm er ni att få allt beröm och all kredd från Vänsterpartiet.
            Men om man lyssnar på vad Löfven och Wallström säger är det inte
            mycket som i dag tyder på att avtalet verkligen kommer att avbrytas.
          </note>
          <note>
            Jag förstår att man – som ett parti som i dag är med och styr
            i en lång rad kommuner, landsting och regioner runt om i Sverige
            – ibland självklart måste kompromissa när man sitter med och styr.
            Man kan inte få igenom hela sin politik.
          </note>
          <note>
            Men jag tror också att varje politiskt parti som går in i en
            förhandling har röda linjer, sådant som man inte kan kompromissa
            med. Det har Miljöpartiet visat. Ni har inte velat kompromissa
            när det gäller restaurangmomsen till exempel. Ni har inte velat
            kompromissa när det gäller undantagen i LAS. Kan ni inte vara
            lika hårdnackade, lika ultimativa när det gäller avtalet med Saudiarabien,
            Valter Mutt?
          </note>
          <note type="speaker">
            Anf. 65 VALTER MUTT (MP) replik:
          </note>
          <note>
            Herr talman! Jag har presenterat var vi står i den här frågan.
            Men jag skriver inte in ultimatum som sedan lätt bäddar för svekdebatter.
            Den typen av fällor är inget som jag ägnar mig åt. Jag redovisar
            var vi står, oc h jag är försiktigt optimistisk om att vi får
            en bra beredning av detta och att det landar positivt.
          </note>
          <note>
            Det är alltid så – så var det när ditt broderparti eller systerparti
            i Frankrike under åren 1998–2002 satt i den franska regeringen
            – att man får gå med på kompromisser, precis som den gröna delen
            av den dåvarande franska regeringen. Så är det.
          </note>
          <note>
            Så länge man inte har 51 procent av rösterna får man gå med på
            kompromisser. Det är inget som i sig är märkligt, utan det är
            normal parlamentarisk ordning.
          </note>
          <note type="speaker">
            Anf. 66 KERSTIN LUNDGREN (C):
          </note>
          <note>
            Herr talman! I Sverige och Europa har vi de senaste 25 åren närt
            en dröm om vår gemensamma framtid, fjärran från krigets fasor.
            Vi vet att freden inte kan tas för given. Vi har sett det på Balkan
            och i Georgien. Men vi har samtidigt idogt sökt lösningar, sökt
            gemensamma grunder för att formulera regler för vårt samarbete.
          </note>
          <note>
            Många upplevde att vårt Europa succes s ivt funnit formler för
            fredlig samexistens, att öst och väst verkligen mötts och att
            demokratisk utveck ­ ling, grundad på mänskliga rättigheter och
            ett oberoende rättsväsen, var gemensamma strävanden. Vägen framåt
            stod öppen för alla, med respekt för att våra länder nått olika
            långt.
          </note>
          <note>
            Vid förra årets utrikespolitiska debatt var drömmen om frihet,
            fred och försoning stark. I dag får vi söka blåsa liv i den. Majdan
            var då bilden av genuin, folklig protest från människor vars drömmar
            om en framtid knuten till EU helt plötsligt skrinlagts. Det som
            sedan följt på det folkliga upproret i Kiev har i grunden förändrat
            förutsättningarna inte bara för Ukraina utan för hela Europa.
            Att blunda för det eller göra det till en ukrainsk fråga vore
            ett misstag.
          </note>
          <note>
            Utifrån den nya insikten måste EU samla sig till en ny utrikes-
            och säkerhetspolitisk strategi för närområdet. Vår nära granne
            Ryssland har under p resident Putin tydligt visat att de lagt
            om sin kurs, inte bara när det gäller demokrati och mänskliga
            rättigheter utan även när det gäller grundläggande formler för
            fredlig samexistens grannar emellan. Med militära och andra medel
            vill Putin rita om Europas karta – ett beteende vi trodde hörde
            historien till. Geopolitiken och bilder från historieböckerna
            om intressesfärer har på nytt dammats av, detta i direkt strid
            med alla de överenskommelser från Helsingfors och Budapest till
            Paris som Ryssland själva valt att signera. Det är överenskommelser
            som har lagt den förtroendeskapande grunden för utvecklingen i
            hela Europa.
          </note>
          <note>
            Vi kan beklaga men måste inse att president Putins Ryssland valt
            att kasta årtionden av förtroendeskapande samarbete över bord.
            Det måste få konsekvenser bortom sanktionerna. Vi kommer även
            i morgon att tala och arbeta med Ryssland. Men det måste då ske
            utifrån andra parametrar. Det finns ingen tvekan om att det förtroende
            som har raserats kommer att ta tid att återskapa om president
            Putin till slut skulle börja leta efter en reset-knapp.
          </note>
          <note>
            Utgången av dagens möte i Minsk får inte bli ett nytt Jalta,
            även om Putin skulle drömma om det. Europas stater ska själva
            välja sin väg fritt från stormakters påtryckningar. Självklart
            ska även Ryssland fritt välja sin väg, men med full respekt för
            andra länders lika rätt.
          </note>
          <note>
            Att vi kritiserar politiska förslag som inskränker hbtq-personers
            rätt och inskränker mötes- och yttrandefrihet en innebär inte
            ett hot mot Ryssland. Inom sina gränser väljer det ryska folket
            ytterst sin väg. Men ingen accepterar att Ryssland med militära
            eller andra medel hotar sina grannar och i strid med folkrätten
            annekterar en del av en självständig stat eller blandar sig i
            och destabiliserar Ukraina, eller för den delen Georgien, Moldavien
            eller andra stater. Detta är fullkomligt oacceptabelt och underminerar
            inte bara det förtroende som byggts upp. Det raserar för framtiden
            och riskerar på nytt att skapa murar mellan länder i Europa. Freden
            är inte för alltid given, men vi och EU hotar ingen.
          </note>
          <note>
            Centerpartiet står upp för internationell rätt och ska så göra
            såväl i Europa som globalt.
          </note>
          <note>
            EU:s medlemsstater sätts nu på prov. Förmår vi samla ihop oss
            och agera proaktivt och samlat? Vi vet alla att den ryska politiska
            ledningen söker splittra EU via olika metoder. Vi ser här hemma
            hur politiska krafter vill minska det svenska engagemanget i EU
            till förmån för bilaterala turer. Det spelar Putin i händerna
            och riskerar att leda till ett försvagat och handlingsförlamat
            EU, ett EU där de lägsta ambitionerna får bli den minsta gemensamma
            nämnaren att enas bakom. Det skulle allvarligt riskera EU:s och
            därmed Sveriges möjlighet att påverka, och det skulle reducera
            EU från global aktör till åskådare.
          </note>
          <note>
            Herr talman! Den svenska rösten måste vara stadig och tydlig
            för ett EU som förmår agera som politisk ledare och inte bara
            som åskådare, en ledare för frihet, fred och försoning och för
            mänskliga rättigheter på vår kontinent och globalt.
          </note>
          <note>
            Sveriges utrikespolitik är inte neutral till vad som händer i
            vår närmiljö. Vi har uttalat och förväntar oss av andra ett solidariskt
            ansvarstagande vid katastrofer, kriser och konflikter – inte bara
            i fredstid.
          </note>
          <note>
            Det Ryssland vi nu ser växa fram agerar på ett sätt som påverkar
            våra grannars och därmed vår säkerhet. Det kräver en djupare säkerhetspolitisk
            diskussion, och då även om våra militära samarbeten. Centerpartiet
            vill se en utredning av ett Natomedlemskap och reda ut vad det
            skulle innebära positivt och negativt. Det ger inte svaret på
            alla frågor, men vi har ett an ­ svar att skapa tilltro till vår
            politik här hemma, hos våra grannar och bort ­ om. Det kräver
            att vi söker fylla ut våra säkerhetspolitiska luckor.
          </note>
          <note>
            Herr talman! Även om utvecklingen i närområdet kräver stort engagemang
            måste vi självklart se de globala utmaningar vi står inför. För
            Centerpartiet är det centralt att Sverige arbetar offensivt och
            proaktivt för att bidra till att vi kan nå en global klimatöverenskommelse
            i Paris i år. Det är ett avtal som måste kopplas till en gemensam
            utvecklingsagenda post 2015 och en agenda för hållbar utveckling
            ekonomiskt, socialt och ekologiskt, en agenda som både samlar
            oss till handling och ger de ekonomiska förutsättningarna för
            att kunna göra det inkluderande.
          </note>
          <note>
            Herr talman! Centerpartiet välkomnar självklart president Abbas
            till Sverige, nu liksom tidigare. Den utveckling vi ser i Mellanöstern
            och Nordafrika är djupt allvarlig. Krigets förödande konsekvenser
            från Syrien till Irak, nu med barbarerna i Isil, med Libyen som
            krutdurk och många hårt ansträngda stater, k räver intensivt samarbete
            med olika aktörer för att vända utvecklingen. Regionen behöver
            lösningar, behöver respekt för mänskliga rättigheter och väl fungerande
            institutioner, behöver fred och demokratisk utveckling. Tyvärr
            ser vi få ljus i tunneln.
          </note>
          <note>
            Herr talman! Regeringens utrikespolitiska agerande börjar alltmer
            likna en kampanj för en plats i säkerhetsrådet. Det blixtbelystes
            genom statsministerns resa till Afrikanska unionens toppmöte.
            Det var ett viktigt möte, men det var trist att det verkade vara
            mer en fråga om kampanj än en genuin vilja att bygga djupare relationer
            med Afrikas länder. Det blir alltmer uppenbart att säkerhetsrådet
            blivit den lins som regeringen betraktar världen med och söker
            agera efter.
          </note>
          <note>
            Centerpartiet är positivt till att vi söker en plats i säkerhetsrådet,
            men det får inte vara överordnat vår röst för demokrati och mänskliga
            rättigheter, mot korruption och förtryck och för kvinnors rättigheter.
            En plats i säkerhetsrådet är inte värd det.
          </note>
          <note>
            (Applåder)
          </note>
          <note type="speaker">
            Anf. 67 Utrikesminister MARGOT WALLSTRÖM (S) replik:
          </note>
          <note>
            Herr talman! Jag tackar Kerstin Lundgren för detta. Vi är överens
            om mycket, och kanske är det lite orättvist att jag väljer att
            ta replik på just dig. Men du skrev ju under en artikel häromdagen,
            och jag har i efterföljande kommentarer sett att det är som om
            fascinationen för Olof Palme har återuppstått i svensk utrikespolitik.
            Världen har förändrats, men mycket av hans internationalism ska
            vi bära med oss. För vad är egentligen motsatsen till det?
          </note>
          <note>
            Regeringen vill återuppväcka en svensk FN-tradition och ta ansvar
            för krig och globala skeenden. Vad är motsatsen? Är det att vår
            solidaritet och ork skulle räcka bara till det viktiga EU-samarbetet?
          </note>
          <note>
            Vi vill återuppta relationer med länder där vi sedan Palmes tid
            har ett gott anseende. Vad är motsatsen? Ska vi ignorera dynamiken
            i Asien, Afrika och Latinamerika?
          </note>
          <note>
            Vi vill driva en feministisk utrikespolitik. Vad är motsatsen?
            Är det att den ska bestå i att män tillfälligt förlåter andra
            män i enrum samtidigt som miljoner kvinnor utsätts för våld varje
            år?
          </note>
          <note>
            Vi vill visa solidaritet med människor som flyr för sina liv.
            Vad är motsatsen? Är det att vara moderat kommunpolitiker och
            bromsa flyktingmottagandet?
          </note>
          <note>
            Vad är motsatsen till den politik som vi står för? Det är kanske
            en politik där de starka får ta för sig och de svaga får ta skeden
            i vacker hand. Det var precis den politiken som ledde till att
            man förlorade valet i höstas.
          </note>
          <note>
            (Applåder)
          </note>
          <note type="speaker">
            Anf. 68 KERSTIN LUNDGREN (C) replik:
          </note>
          <note>
            Herr talman! Jag lyssnar med förvåning på utrikesministern ,
            som uppenbarligen har läst vår artikel om det förlorade EU-fokus
            som vi uppfattar har präglat regeringens politik. Det kan möjligen
            ha påverkats av de många olika besked som har getts i olika sammanhang
            från regeringen när det gäller vårt agerande i EU. Det kan ha
            påverkats av att vi inte har någon EU-minister – en tydlig prioritering.
            Det finns ingen integrationsminister, ingen EU-minister och ingen
            handelsminister i den regering som vi nu har.
          </note>
          <note>
            Vi kan, som sagt, se att regeringen har nedprioriterat EU-frågorna
            och har samma fokus på dem. Måhända beror det på att vi inte där
            driver kampanj för en plats i säkerhetsrådet.
          </note>
          <note>
            Herr talman! Jag ställde en fråga tidigare, och jag är fortfarande
            nyfiken. När statsministern och ni andra åkte till Afrikanska
            unionens toppmöte, vilket var bra, vilka träffade ni då? Vilka
            stod på agendan? J ag har försökt få reda på det. N i har mött
            al-Sisi, Mugabe och så vidare. Men vad var egentligen uppdraget?
            Jo, det var en plats i säkerhetsrådet. Med den linsen för regeringens
            agerande förstår jag att EU inte står högst på listan.
          </note>
          <note type="speaker">
            Anf. 69 Utrikesminister MARGOT WALLSTRÖM (S) replik:
          </note>
          <note>
            Herr talman! Detta är en så gammalmodig syn på hur politiken
            hänger ihop. Det är väl alldeles självk lart att en aktiv politik
            i EU och i FN inte utesluter varandra. Vi måste göra både och.
            Vi måste se till att vi har en stark röst, och vi har ett intresse
            av att vara aktiva runt om i världen för fred, mot nya hot och
            för handelsutbyte. Det är vi också.
          </note>
          <note>
            Vi ser inte att det finns en sådan motsättning. Ni skapar en
            mycket märklig bild av att man ska välja antingen eller. Vi måste
            göra både och.
          </note>
          <note>
            Jag anser att vi tydligt har förklarat hur vi ska föra också
            vår EU-politik. Vi är ständigt i kontakt med EU-nämnden förstås,
            och väldigt sällan hör vi några sakliga förslag eller alternativ
            till vår EU-politik. Vi är ju oftast väldigt överens i de här
            frågorna.
          </note>
          <note>
            Tre kvinnor träffade han – de kvinnor som fanns där. Tyvärr är
            det väldigt få av Afrikanska unionens företrädare som är kvinnor.
          </note>
          <note type="speaker">
            Anf. 70 KERSTIN LUNDGREN (C) replik:
          </note>
          <note>
            Herr talman! Resultatet var uppenbarligen 3 kvinnor under 18
            träffar.
          </note>
          <note type="speaker">
            (Utrikesminister MARGOT WALLSTRÖM (S):
          </note>
          <u who="unknown" xml:id="i-c8f096bfdc16ddc1-0">
            <seg>
              Tyvärr finns det inte fler afrikanska ledare som är kvinnor.)
            </seg>
          </u>
          <note>
            Det säger en del i detta sammanhang.
          </note>
          <note>
            Herr talman! Lite förvånad blir jag när jag läser regeringens
            utrikespolitiska deklaration. Man talar om att återupprätta eller
            återuppta, men jag har inte sett några nya förslag.
          </note>
          <note>
            Mali-insatsen bereddes under den tidigare regeringen och fullföljs
            nu av den nya regeringen. Det är bra; där är vi överens. Alla
            de insatser som regeringen har räknat upp har faktiskt alliansregeringen
            tagit initiativ till. Det som den nuvarande regeringen gör är
            att ägna sig åt att försöka måla någon form av rosa bild av att
            man återupptar och återupprättar. Men granska innehållet och se
            att det finns inget nytt i påsen!
          </note>
          <note>
            Herr talman! Det är röstköp som regeringen uppenbarligen sätter
            i fokus.
          </note>
          <note>
            (Applåder)
          </note>
          <note type="speaker">
            Anf. 71 VALTER MUTT (MP) replik:
          </note>
          <note>
            Herr talman! Jag skulle vilja ställa en kort och koncis fråga.
            Vilka nackdelar ser Kerstin Lundgren med ett svenskt Natomedlemskap?
          </note>
          <note type="speaker">
            Anf. 72 KERSTIN LUNDGREN (C) replik:
          </note>
          <note>
            Herr talman! Jag tackar för frågan. Det är en av de saker som
            vi måste reda ut. Jag läser den skrift som jag hörde att det refererades
            till tidigare och där en folkpartistisk före detta ledande person
            har skrivit om Nato.
          </note>
          <note>
            Herr talman! Det är en gammal bild som man målar upp. Jag tror
            att det är viktigt att vi uppdaterar bilden. Kärnvapenfrågan är
            en fråga som är knepig. Men vi har kärnvapen i Europa, i EU, och
            vi lever under en kärnvapendoktrin, oavsett om vi vill det eller
            inte. Det här är en fråga som vi naturligtvis måste reda ut.
          </note>
          <note>
            Jag tycker, herr talman, att det finns alla skäl för oss att
            samla ihop oss och titta på den nya värld som vi nu lever i och
            fundera på hur samarbetet ser ut, vad det är för Nato vi pratar
            om och titta på för- och nackdelar. Låt oss göra det tillsammans,
            så kan vi sedan diskutera det vi har sett.
          </note>
          <note type="speaker">
            Anf. 73 VALTER MUTT (MP) replik:
          </note>
          <note>
            Herr talman! Nästa korta fråga: Tror Kerstin Lundgren att ett
            land som är alliansfritt har större utsikter att medla i internationella
            konflikter än ett land som är med i en militär allians?
          </note>
          <note type="speaker">
            Anf. 74 KERSTIN LUNDGREN (C) replik:
          </note>
          <note>
            Herr talman! Förutsättningarna för att medla, om det är ambitionen,
            handlar naturligtvis om hur man bygger upp sin egen politik. Det
            handlar inte om huruvida man är medlem i en militärallians, Nato.
          </note>
          <note>
            Vi kan ta Norge som ett exempel som tidigare har nämnts. Norge
            har spelat en aktiv roll när det gäller Mellanöstern, Norge har
            spelat en aktiv roll när det gäller olika konventioner för nedrustning
            och har gjort det som medlem i en militärallians.
          </note>
          <note>
            Detta är inte avgörande för vilken politisk möjlighet man har.
            Det beror på hur man bygger sin egen kapacitet och vad man egentligen
            vill göra. Det är upp till regeringar att bestämma vilken profil
            man vill ha i det sammanhanget, om man vill medla, om man vill
            delta för att bygga en hållbar värld mer proaktivt än reaktivt.
            Från vår sida är det inget bekymmer med Natofrågan.
          </note>
          <note type="speaker">
            Anf. 75 HANS LINDE (V):
          </note>
          <note>
            Herr talman! I dag kommer 32 000 människor att tvingas på flykt.
            Det motsvarar mer än befolkningen i Trelleborg, den stad där jag
            gick i gymnasiet. Just nu befinner sig sammanlagt 51 miljoner
            människor på jorden på flykt. I östra Ukraina har nästan en miljon
            människor tvingats lämna sina hem. I Syrien och Irak ser vi den
            värsta humanitära katastrofen i vår tid. I Afghanistan innebar
            2014 ännu ett nytt dystert rekord i antalet civila dödsoffer.
            Och långt borta från mediernas strålkastarljus fortsätter våldet
            att ta liv och slå sönder människors liv i Centralafrikanska Republiken,
            i Somalia och i Burmas djungler.
          </note>
          <note>
            Vi lever i en orolig tid, en tid som ställer höga krav på ett
            Sverige som vill vara en röst för fred, frihet och demokrati.
            Men för alltför många svenska politiker verkar lösningen på dessa
            enorma utmaningar vara en utredning om Natomedlemskap eller krav
            på att vi ska sätta tak för vår solidaritet.
          </note>
          <note>
            För Vänsterpartiet är svaret ett annat. I en tid av våld, förtryck
            och folkrättsbrott ökar kraven på Sverige att föra en politik
            för fred, nedrustning och konfliktförebyggande insatser. När andra
            bygger murar och kräver upprustning behöver vi visa att det går
            att bygga fred och att göra det med fredliga medel.
          </note>
          <note>
            Ska vi vända utvecklingen måste respekten för de mänskliga rättigheterna
            och folkrätten återupprättas. Dagens våld är på många sätt sprunget
            ur en kultur av global straffrihet. Efter fyra år av blodigt inbördeskrig
            sitter Bashar al-Asad tryggt i sitt palats, politiska ljusår från
            någon krigsförbrytartribunal. Kinas ledning vet att de kan slå
            ned kraven på reformer i Hong Kong utan att man i EU eller USA
            kommer att lyfta ett finger. I Sydsudan fortsätter våldet därför
            att världssamfundet är fullt upptaget av helt andra konflikter.
          </note>
          <note>
            Samtidigt ser vi i vår del av världen tydliga dubbla måttstockar
            när det gäller mänskliga rättigheter, demokrati och folkrätt.
            Hur många europeiska politiker utropar egentligen ”J e suis Charlie
            ” när Turkiet fängslar ännu en journalist? Hur många världsledare
            går armkrok längs gatorna för att hedra minnet av de 1 374 transpersoner
            som har mördats sedan 2008? Och vem höjer kraven på att Marockos
            folkrättsbrott ska besvaras med sanktioner?
          </note>
          <note>
            Världen är i dag i akut behov av länder som konsekvent kan stå
            upp för folkrätten och mänskliga rättigheter, oavsett var, av
            vem eller med vilka motiv de kränks. Sverige skulle kunna vara
            ett sådant land, men vi måste i ärlighetens namn säga att vi har
            en bit kvar.
          </note>
          <note>
            Sverige har med rätta och med Vänsterpartiets stöd krävt och
            drivit på för sanktioner mot Ryssland som ett svar på tyd liga
            ryska folkrättsbrott. V i hade önskat se samma engagemang och
            samma krav när andra länder på liknande sätt bryter mot folkrätten.
            Men samtidigt som Israel fortsätter med sina folkrättsbrott på
            de ockuperade områdena skickar regeringen en statssekreterare
            på innovationsstudieresa. Och vad har Egypten, Thailand och Förenade
            Arabemiraten gemensamt förutom politiska fångar, diktatur och
            förtryck? Jo, att alla tre länderna finns med som särskilt prioriterade
            i regeringens nya exportstrategi. Är detta en utrikespolitik för
            ”frihet, fred och mänskliga rättigheter”?
          </note>
          <note>
            Men, herr talman, ingenstans blir Sveriges dubbla måttstockar
            så tydliga som när det gäller relationerna till Saudiarabien.
          </note>
          <note>
            Den 23 januari begravdes en av vår tids värsta diktatorer, kung
            Abdullah. På plats fanns Mikael Damberg. Varför skickar regeringen
            sin handelsminister till en diktators kondoleansceremoni? Hur
            bidrog detta till en feministisk utrikespolitik?
          </note>
          <note>
            Den 7 februari lanserade regeringen sin nya exportstrategi. Bland
            de 26 länder som särskilt skulle prioriteras återfanns igen Saudiarabien.
            Rege ­ ringen sa att handeln skulle ”promota mäns kliga rättigheter”.
            Så brukar retoriken låta från företag som vill motivera mer ljusskygga
            affärer. Men sedan när blev detta Socialdemokraternas och Miljöpartiets
            argumenta ­ tion? Och hur ska handelsdelegationer till Riyadh
            förhindra att ytterligare bloggare piskas?
          </note>
          <note>
            Under de senaste åren har vi dessutom sett hur den saudiska diktaturen
            varit en av de största köparna av svenska vapen. Men nu finns
            det en majoritet i riksdagen och den pågående utredningen om vapenexporten
            för att införa ett förbud mot vapenexport till icke-demokratier.
            Frågan är: Kommer den rödgröna regeringen att ta denna chans att
            stoppa vapenexporten till Saudiarabien?
          </note>
          <note>
            S amtidigt som Stefan Löfven står i denna kammare och svajar
            på svaret om Saudiarabien är en diktatur eller inte ser vi att
            Tyskland fryser sin vapenexport till Saudiarabien. Är det inte
            lite genant att tyska kristdemokrater är tydligare än en svensk
            feministisk regering?
          </note>
          <note>
            Herr talman! Den 15 maj löper det militära samförståndsavtalet
            mellan Saudiarabien och Sverige ut. Att Göran Persson ingick det
            här avtalet var illa. Att de fyra borgerliga partierna förlängde
            det militära samarbetet var än värre. Men att vi i dag har en
            så kallad feministisk regering i Sverige som faktiskt överväger
            att i någon form förlänga detta avtal måste jag säga är obegripligt.
          </note>
          <note>
            Under det gångna decenniet har det militära samarbetsavtalet
            mellan Sverige och Saudiarabien möjliggjort för Sverige att exportera
            system för radarövervakning, signalspaning och stridsledning.
            Samtidigt har kränkningarna av de mänskliga rättigheterna i Saudiarabien
            blivit fler och värre. Regimen har aktivt bidragit till den islamiska
            statens framväxt och har vid flera tillfällen militärt intervenerat
            i sina grannländer för att slå ned krav på demokrati.
          </note>
          <note>
            Den svenska ambassaden i Riyadh skriver så här på sin hemsida:
            ”Varumärket Sverige är starkt i Saudiarabien.” Jag tror att det
            är mycket tveksamt om speciellt många saudiska kvinnor eller saudiska
            demokratiaktivister skulle skriva under på det.
          </note>
          <note>
            En svensk utrikespolitik för jämställdhet, fred och demokrati
            måste bestå av någonting mer än retorik och presskonferenser med
            filmstjärnor. Ska regeringen med trovärdighet kunna föra en feministisk
            utrikespolitik i någon del av världen är det nu hög tid att man
            lägger om sin politik mot Saudiarabien, sätter stopp för vapenexporten
            och avslutar det militära samarbetsavtalet.
          </note>
          <note>
            Herr talman! Vårt land är ett litet land i norra Europas utkanter.
            Men det är min övertygelse att vårt land kan göra skillnad. Det
            har vi visat gång på gång genom vår historia. Vi visade det genom
            solidariteten med Latin ­ amerika under juntornas mörka decennier.
            Vi visade det när vi stod upp mot apartheid och kolonialism i
            södra Afrika. Vi visade det under USA:s krig i Vietnam.
          </note>
          <note>
            Det saknas inte möjligheter för Sverige att vara det landet.
            Det har faktiskt regeringen själv visat genom sitt erkännande
            av Palestina. Men jag hoppas att detta inte bara blir en parentes,
            ett ensamt exempel på ett Sverige som modigt vågar gå vidare.
            Jag hoppas att regeringen fortsätter att våga omsätta retoriken
            om demokrati, jämlikhet och solidaritet i praktisk politik och
            handling.
          </note>
          <note type="speaker">
            Anf. 76 JULIA KRONLID (SD) replik:
          </note>
          <note>
            Herr talman! Hans Linde från Vänsterpartiet talar om den humanitära
            katastrof som pågår och det stora antalet flyktingar som behövt
            fly undan bland annat Isis brutalitet och våld och även andra
            stora katastrofer runt om i världen. Över 50 miljoner människor
            är på flykt ute i världen. Vad har då Hans Linde gjort för att
            hjälpa denna stora mängd flyktingar som är i stort behov av hjälp,
            förutom att stå för den ansvarslösa invandringspolitik som har
            pågått länge i Sverige? Vad har Hans Linde gjort för att det ska
            bli ökade resurser till de mest utsatta flyktingarna på plats
            i krisens närområde? Det råder akuta behov. Spädbarn fryser ihjäl.
            Barn kan inte gå i skolan och får inte äta sig mätta. Vad har
            Hans Linde gjort för att försöka förbättra biståndspolitiken?
            Jag har inte sett ett enda förslag i Vänsterpartiets budget om
            att öka insatserna för internationell flyktinghjälp.
          </note>
          <note>
            Vi har hört vad Hans Linde tycker om Saudiarabien. Han verkar
            tycka att hela ansvaret ligger på Saudiarabien och att allt är
            deras fel. Men det kanske finns lite mer saker att ta tag i än
            avtalet med Saudiarabien. Vad har Hans Linde till exempel tänkt
            göra för att förhindra att människor reser från Sverige för att
            delta i kriget i Syrien och Irak? Tänker Hans Linde kanske ställa
            upp på vissa andra uttalanden om att de som hoppar av IS ska få
            skattefinansierat stöd när de kommer hem? Eller tänker Hans Linde
            bidra till att detta ska ge konsekvenser i Sverige? Vad har Hans
            Linde för konkreta förslag för att förhindra att människor reser
            och mördar barn i Irak?
          </note>
          <note type="speaker">
            Anf. 77 HANS LINDE (V) replik:
          </note>
          <note>
            Herr talman! Vad jag personligen gjort konkret har varit att
            jag tillsammans med Vänsterpartiets riksdagsgrupp dragit igång
            en insamling. Vi har själva gett pengar till att stötta de flyktingar
            som flyr undan den islamiska statens våld. Vi har haft en riksdagsledamot
            som jag är stolt över och som åkte ned efter jul- och nyårshelgerna
            till gränsområdet mellan Turkiet och Syrien för att på plats dela
            ut humanitär hjälp. Jag betvivlar att Julia Kronlid gjorde detsamma
            under sin jul- och nyårshelg.
          </note>
          <note>
            För oss är det självklart att det är oacceptabelt att vi har
            svenska medborgare och svenskar som slåss för islamiska staten
            i detta läge. För detta behöver vi göra flera saker. Det viktigaste
            är såklart att börja hemma, jobba förebyggande och förhindra att
            människor reser. Då behöver vi ett bättre samarbete mellan myndigheter,
            religiösa samfund och föreningar. Vi behöver sätta press på Turkiet
            att stänga sin gräns. Turkiet är i dag ett transitland för de
            kombattanter som reser från EU till Syrien och Irak.
          </note>
          <note>
            Men sedan är det också självklart att de som kommer hem till
            Sverige och har begått brott ska kunna ställas inför rätta och
            dömas för dessa. Vi har i dag i Sverige en glasklar lagstiftning
            som förbjuder terrorbrott och krigsförbrytelser. För mig är det
            alldeles uppenbart att islamiska staten bryter mot dessa lagar.
            Det är självklart för oss att nu stå upp för att Åklagarmyndigheten
            i Sverige ska ha resurser och kompetens att kunna lagföra dem
            som återvänder till Sverige.
          </note>
          <note>
            Julia Kronlid pratar annars gärna om UNHCR. Jag hoppas att Julia
            Kronlid lyssnade på UNHCR när de var här i riksdagen tidigare
            i vinter. De gav ett väldigt tydligt besked. Det var många som
            frågade om man kan göra som Sverigedemokraterna säger och hjälpa
            alla på plats. UNHCR svarade: Hur ska vi förmå Turkiet, Jordanien
            och Libanon att öppna sina gränser om Sverige väljer att stänga
            sina?
          </note>
          <note type="speaker">
            Anf. 78 JULIA KRONLID (SD) replik:
          </note>
          <note>
            Herr talman! Jag tror faktiskt inte att jag var i Sverige just
            vid det till ­ fälle då UNHCR talade här i riksdagen, men under
            Almedalsveckan lyss ­ nade jag ganska mycket på UNHCR:s seminarium
            om kvotflyktingar. De var ganska bekymrade över att kvotflyktingsystemet
            utnyttjas så lite. UNHCR har kapacitet att hjälpa fler människor
            via kvotflyktingsystemet, men det utnyttjas inte till fullo. Sverige
            har faktiskt inte ens tagit emot den kvot som vårt land hade kunnat
            ta emot. Detta har vi kritiserat. Det är många länder i Europa
            som enligt mig tar emot en alldeles för liten kvot. Naturligtvis
            håller jag med UNHCR om att vi måste kunna hjälpa på två vägar.
            UNHCR gör ett väldigt bra arbete för att hjälpa människor att
            få vidarebosättning via kvotflyktingsystemet. Men det är en väldigt
            liten del av den invandringspolitik som Hans Linde förespråkar.
          </note>
          <note>
            Jag skulle också vilja fråga Hans Linde, som vill stå upp för
            jämlikhet och jämställdhet, vad han har att säga om den oroande
            radikaliseringen av islamismen, som kränker kvinnors rättigheter
            i Sverige.
          </note>
          <note type="speaker">
            Anf. 79 HANS LINDE (V) replik:
          </note>
          <note>
            Herr talman! Att lyssna på Julia Kronlid är lite som att lyssna
            på en varg som försöker övertyga oss om att hen är vegetarian.
            Du står här och talar om din humanism och hur mycket du står upp
            för flyktingar, Julia Kronlid. Men sedan kan vi titta på er konkreta
            politik. Ni vill inte ta emot några kvotflyktingar. Ni vill stänga
            Sveriges gränser för flyktingar från Syrien. Ni vill inte ha mer
            bistånd. Ni är det parti som går längst med att skära ned på svenskt
            bistånd. Ni vill minska biståndet i år med 10 miljarder kronor.
            Tror du inte att det hade drabbat människor i Turkiet, Libanon,
            Syrien eller Jordanien?
          </note>
          <note>
            Julia Kronlid oroas över att det finns de i vårt land som i religionens
            namn försöker förtrycka kvinnor. Det är självklart för mig som
            feminist att stå upp mot varje exempel på att människor vill inskränka
            kvinnors rättigheter. Därför är jag också en så tydlig motståndare
            till Sverigedemo ­ kraterna. I denna kammare finns det inget parti
            som så konsekvent mot ­ sätter sig kvinnors rättigheter och vill
            inskränka kvinnors rätt till sin egen kropp som just Sverigedemokraterna.
            Ni är det enskilt största hotet mot jämställdheten i det här landet.
          </note>
          <note>
            (Applåder)
          </note>
          <note type="speaker">
            Anf. 80 SOFIA DAMM (KD) replik:
          </note>
          <note>
            Herr talman! Sverige har erkänt Palestina som stat. Som en följd
            av detta besökte i går Abbas Stockholm. Jag vet att detta är någonting
            som Vänsterpartiet och Hans Linde ivrigt har påhejat regeringen
            att göra.
          </note>
          <note>
            Väldigt ofta poängterar Hans Linde hur viktigt det är att vi
            som betonar att Israel har en rätt att försvara sig mot Hamas
            , som styr på Gaza och vill utplåna staten Israel , också står
            upp och kritiserar Israels politik, exempelvis gällande bosättningspolitiken,
            vilket vi också gör. Men det är väldigt ovanligt att man hör att
            Vänsterpartiet och Hans Linde står upp och ställer krav på Palestina
            och högljutt protesterar mot det man anser vara fel.
          </note>
          <note>
            Herr talman! I Hans Lindes anförande nämner han hur fel det var
            av en politisk tjänsteman eller statssekreterare att åka till
            en konferens i Israel. Det blir lite ensidigt. Ett kravlöst erkännande
            får inte följas av ett kravlöst stöd. Vi hörde i går på presskonferensen
            hur det finansiella stödet till Palestina nu har höjts markant.
            Jag vill därför fråga Hans Linde vilken inriktning på biståndet
            som Hans Linde vill se och vilka krav som nu kommer att ställas
            om ni får påverka.
          </note>
          <note type="speaker">
            Anf. 81 HANS LINDE (V) replik:
          </note>
          <note>
            Herr talman! Att jag kritiserat en svensk statssekreterare på
            innova ­ tionsstudieresa till Israel är inte speciellt ensidigt.
            Det fanns inget motsva ­ rande att kritisera på den palestinska
            sidan. När det gäller relationerna till Israel och Palestina väljer
            vi , trots att Israel är ockupationsmakt i det här fallet , att
            särbehandla Israel.
          </note>
          <note>
            Sverige har under decennier erkänt staten Israel. Men det är
            först nu som vi tack och lov till slut som 135:e land har erkänt
            Palestina. Vi har oerhört förmånliga handelsavtal med staten Israel
            som gör det möjligt för Israel att exportera sina varor. Något
            motsvarande för det palestinska folket finns inte.
          </note>
          <note>
            Uppenbarligen är detta ett exempel på att vi ibland har lite
            dubbla måttstockar när det gäller folkrätt och mänskliga rättigheter.
            Trots Israels folkrättsbrott och brott mot de mänskliga rättigheterna
            har Israel många gånger en särställning i Sveriges och EU:s utrikespolitik.
          </note>
          <note>
            Vi vill vara tydliga. Jag talade i mitt anförande om vikten av
            att vara konsekvent när det gäller folkrätten. Det gäller såklart
            också palestinierna. Folkrätten omfattar också dem. Jag har själv
            suttit ned med företrädare för Hamas och varit glasklar om det
            oacceptabla i deras våld mot till exempel civila och hur man bryter
            mot folkrätten genom sin raketbeskjutning in i staten Israel.
            För oss är det självklart.
          </note>
          <note>
            Vi samarbetar i Palestina i dag med den sekulära palestinska
            vänstern. Det är grupper som står upp både för demokrati och för
            sekulär lagstiftning i de palestinska områdena. De drabbas i dag
            oerhört hårt av Hamas övervåld men är också i tydlig opposition
            mot Mahmoud Abbas regering , som på många sätt har visat sig vara
            en korrupt regering som inte riktigt har kunnat leverera när det
            kommer till nödvändiga demokratiska reformer i det palestinska
            samhället.
          </note>
          <note type="speaker">
            Anf. 82 SOFIA DAMM (KD) replik:
          </note>
          <note>
            Herr talman! Tack så mycket, Hans Linde. Jag sitter gärna ned
            vid tillfälle för att få reda på mer om ditt möte med Hamas.
          </note>
          <note>
            Statsministern sade i går på presskonferensen att man vill ha
            demokrati och mänskliga rättigheter i Palestina. Ja, de t vill
            vi alla. Orden förplikt ar. I utrikesdeklarationen står, som Vänsterpartiet
            gång på gång betonar, att Sverige ska försvara människors rätt
            att bilda och tillhöra fackföreningar.
          </note>
          <note>
            Men inte någonstans dessa dagar, och inte tidigare när vi har
            debatterat här i kammaren, hör jag Vänsterpartiet kritisera den
            palestinska myndigheten , som har fängslat ledningen för fackförbund
            s om Abbas också har förklarat vara olagliga.
          </note>
          <note>
            Jag skulle gärna vilja ha Hans Lindes kommentar om detta. Hur
            kan man följa upp de högtidliga utfästel serna om att vi ska försvara
            människors rätt att exempelvis bilda och tillhöra fackföreningar
            och stå upp för mänskliga rättigheter?
          </note>
          <note type="speaker">
            Anf. 83 HANS LINDE (V) replik:
          </note>
          <note>
            Herr talman! Vänsterpartiet har nog tydligare än något parti
            i den här kammaren lyft fram vikten av att vi står upp för fackliga
            rättigheter i svensk utrikespolitik. Tyvärr är listan så pass
            lång över fackliga aktivister runt om i världen som fängslas,
            mördas och förföljs att det inte går att ta ett riksdagsinitiativ
            varje gång det sker. Då tror jag att man på Utrikesdepartementet
            inte hade gjort så mycket annat än att besvara mina skriftliga
            frågor, och jag tror att jag redan sysselsätter dem ganska mycket.
          </note>
          <note>
            Självklart står vi upp mot kränkningar av fackliga rättigheter
            även på de palestinska områdena. Men vi måste också komma ihåg
            att även om vi ska vara glasklara om att mänskliga rättigheter
            och folkrätt gäller också palestinier , måste vi se att grunden
            till konflikten är Israels ockupation av de oc kuperade områdena
            på Västbanken och Gazaremsan och i östra Jerusalem. Utan att vi
            får ett fritt Palestina kommer vi inte att kunna lösa problemen.
            En förutsättning för fred och demokrati i både Israel och Palestina
            är att Israels ockupation hävs.
          </note>
          <note type="speaker">
            Anf. 84 MARIA WEIMER (FP):
          </note>
          <note>
            Herr talman! Årets utrikespolitiska debatt i riksdagen är unik.
            Det är första gången på mycket länge som vi lyssnar till en utrikesdeklaration
            under tiden som det pågår ett krig i Europa.
          </note>
          <note>
            För knappt ett år sedan rullade ryska stridsvagnar in på Krims
            gator. En landgräns i Europa ritades om med våld. Vi står inför
            ett drastiskt försämrat säkerhetsläge. Den förändrade situationen
            manar till stort allvar och måste få långtgående konsekvenser
            för inriktningen på svensk och europeisk utrikespolitik.
          </note>
          <note>
            Under samma period har vi sett hur den internationella terrorismen
            vuxit sig starkare och visat sitt fasanfulla ansikte i länder
            som Syrien och Irak i form av Islamiska staten men också mycket
            nära oss i Paris genom det fruktansvärda attentatet mot Charlie
            Hebdo.
          </note>
          <note>
            Rysslands aggression och den ökande terrorismen utgör allvarliga
            hot mot vår säkerhet men också mot våra värderingar om demokrati
            och mänskliga fri- och rättigheter.
          </note>
          <note>
            Särskilt utsatt är yttrandefriheten, den frihet som så många
            människo r kämpat för genom århundradena och gett sina liv för
            att försvara. Den amerikanska politikern och filosofen Benjamin
            Franklin sa att den som vill störta en fri nation måste börja
            med att begränsa friheten att yttra sig.
          </note>
          <note>
            Det var precis det som hände i Paris när fundamentalister ville
            skrämma oss till tystnad , och det är det vi beskådar i Ryssland
            när Putins propagandamaskin förnekar kriget i Ukraina. Yttrandefriheten
            måste vara vå r ledstjärna. U tan den begränsas vårt fria samhälle.
          </note>
          <note>
            Herr talman! Jag vill uppehålla mig en stund i vårt östra närområde
            och Ukraina. Vi har beskådat hur konflikten i de östra delarna
            av landet förvärrats och hur Ryssland trots hårda sanktioner från
            EU fortsätter att stödja separatisterna. Bombningen av staden
            Mariupol var ytterligare ett tecken på att Putin inte skyr några
            medel för att destabilisera Ukraina. Folkpartiet anser att det
            är dags för Sverige att ta ett nytt steg i vår hjälp för Ukraina
            och bidra med militärt stöd till den ukrainska försvarsmakten
            , som förtvivlat kämpar mot en övermäktig fiende.
          </note>
          <note>
            Herr talman! Ensam är inte stark. För att försvara våra värderingar
            behöver vi samarbeta med likasinnade. Världens demokratier behöver
            varandra.
          </note>
          <note>
            Folkpartiet tror starkt på EU:s gemensamma utrikespolitik. I
            EU kan 28 länder tala med en röst. Det som är unikt med EU jämfört
            med FN eller OSSE är att vi delar samma värderingar. Tron på vikten
            av demokrati och mänskliga rättigheter utgör grundvalarna i det
            europeiska samarbetet och är det kitt som håller EU samman. Sverige
            ska vara en del av EU:s kärna.
          </note>
          <note>
            Förenta nationerna är den enda organisation som på global nivå
            verkar för fred och säkerhet. Även om många FN-medlemmar inte
            delar våra vär ­ deringar behöver vi en världsomfattande arena
            för konfliktlösning och dia ­ log. Därför är Sveriges kandidatur
            till FN:s säkerhetsråd viktig.
          </note>
          <note>
            Herr talman! Svensk säkerhetspolitik har varit blind. Vi har
            agerat lite som i sagan om kejsarens nya kläder. Vi pratar om
            alliansfrihet och självständighet men utan att inse att kejsaren
            är naken. Sverige saknar förmågan att uthålligt försvara sina
            gränser. Folkpartiet har i många år förespråkat ökade försvarsanslag
            och ett svenskt Natomedlemskap. Numera ställer sig en majoritet
            av den svenska befolkningen bakom de kraven.
          </note>
          <note>
            Regeringen måste sluta upp med sin strutspolitik. Det är dags
            att dra huvudet upp ur sanden och se sig omkring. Det duger inte
            att klamra sig fast vid en neutralitetspolitik som formulerades
            på 40-talet. Det är att vara både tondöv och verklighetsfrånvänd.
            Ett Natomedlemskap skulle stärka vår försvarsförmåga och därmed
            också Sveriges säkerhet.
          </note>
          <note>
            Herr talman! Vår svenska och europeiska utrikespolitik ska användas
            för att stärka våra värderingar om demokrati och mänskliga rättigheter
            – inte för att försvaga dem.
          </note>
          <note>
            Vad säger regeringen till den fängslade bloggaren Raif Badawi
            när han får 50 nya piskrapp varje fredag utanför moskén i Jeddah
            – att vi gärna bidrar till Saudiarabiens säkerhet genom att sälja
            några fler pansarrobotar?
          </note>
          <note>
            Vad säger Margot Wallström till alla de kvinnor vars rättigheter
            förnekas i Saudiarabien – kvinnor som inte tillåts köra bil, som
            står under manligt förmyndarskap i hela sitt liv och som inte
            får röra sig fritt i det offentliga rummet? Hur rimmar det här
            med en feministisk utrikespolitik?
          </note>
          <note>
            Folkpartiet vill avsluta det militära samarbetsavtalet med Saudiarabien.
            Vår signal till världens förtryckare måste vara glasklar: Inga
            vapen till diktaturer!
          </note>
          <note>
            Herr talman! Få konflikter har upprört så mycket det senaste
            året som kriget i Syrien och Irak och Islamiska statens grymheter.
            Det råder inget tvivel om att Isis måste bekämpas med militära
            medel. Folkpartiet krävde som enda parti att Sverige skulle ge
            militärt stöd till kurdiska grupper som bekämpar Isis. Regeringen
            har nu utlovat ett sådant stöd, men vi har inte sett några konkreta
            beslut än. Civilbefolkningen i Syrien och Irak har inte tid att
            ge regeringen betänketid.
          </note>
          <note>
            Hösten 2014 handlade om att befria Kobane, och staden måste nu
            byggas upp igen. Men det räcker inte att upprätthålla frontlinjerna
            mot Isis. 2015 kommer att handla om städerna Mosul och ar- Raqqa,
            som måste befrias.
          </note>
          <note>
            Sverige bör bidra till kampen om Mosul med politiska, ekonomiska
            och militära medel. Det är först när Mosul befriats som civilbefolkningen,
            som assyrier, syrianer , araber, turkmener och yezidiekurder,
            kan återvända och kyrkklockorna i staden åter kan ringa som de
            gjort i över tusen år.
          </note>
          <note>
            Herr talman! Organisationen Freedom House presenterade nyligen
            sin rapport om graden av frihet i världen. Av de undersökta 195
            länderna klassas 51 länder som icke fria. Folkpartiet anser att
            Sverige måste öka sitt stöd till demokratiaktivister och rättighetskämpar
            i diktaturer. De kämpar för värderingar som vi själva tar för
            självklara. Vi måste våga mer.
          </note>
          <note>
            Herr talman! Om några veckor ska EU återuppta förhandlingarna
            med Kuba om ett nytt samarbetsavtal. Efter den historiska öppningen
            mellan USA och Kuba finns en del höga förväntningar på en förändring.
            Men de förväntningarna delas inte längre av Iván Hernández Carrillo.
            Iván är fackligt aktiv på Kuba och kämpar för arbetstagarnas rättigheter.
            I fredags blev Iván arresterad. Han hotades och förödmjukades
            under ett dygn innan han släpptes fri igen. Kunde det inte räcka
            med att Iván redan har tillbringat åtta år som politisk fånge
            i Kubas fängelser och nästan strök med på kuppen?
          </note>
          <note>
            Folkpartiet anser att Sverige bör driva på för att mänskliga
            rättigheter ska vara ett tydligt krav i förhandlingarna med Kuba
            om ett nytt EU-avtal. FN:s konvention om politiska rättigheter
            bör ratificeras och implementeras.
          </note>
          <note>
            Kuba är bara ett av många exempel på auktoritära stater vars
            ledare vägrar att släppa ifrån sig makten. Vi ser mönstret även
            i Vitryssland, Nordkorea, Eritrea och Venezuela. Det har bland
            andra Dawit Isaak fått erfara.
          </note>
          <note>
            Demokratin behöver förändringsaktörer som vågar kämpa för den.
            Yttrandefriheten behöver sina försvarare. Vi behöver människor
            som Raif Badawi, Iván Hernández Carrillo och Dawit Isaak. Utan
            dessa kämpar går friheten förlorad.
          </note>
          <note type="speaker">
            Anf. 85 Utrikesminister MARGOT WALLSTRÖM (S) replik:
          </note>
          <note>
            Herr talman! Jag lovar att hålla mig till replik reglerna.
          </note>
          <note>
            Jag vill än en gång påpeka hur det ser ut med den feministiska
            utrikespolitiken och även svara på den fråga från Kerstin Lundgren
            som jag inte hann besvara förut. Jag tycker att det är oförskämt
            att påstå att det är röstfiske när statsministern åker till Afrikanska
            unionen och träffar företrädare för afrikanska länder. Jag hade
            fel: fem av de företrädare som deltog var kvinnliga st ats- och
            regeringschefer. Det finns inte fler kvinnliga stats- och regeringschefer
            i EU. Det är ungefär samma kombination – 5 av 28 stats- och regeringschefer
            …
          </note>
          <note>
            (FÖRSTE VICE TALMANNEN: Utrikesministern! Repliken har begärts
            på Maria Weimers anförande.)
          </note>
          <note>
            Ja, och därför ska jag fortsätta med att säga att det är viktigt
            att påpeka att vi inte är ensamma. Vi är långt ifrån ensamma.
            Vi har inlett ett samarbete med flera, inklusive Nato. Jag tycker
            att det är felaktigt att påstå detta. Snacka om att stoppa huvudet
            i sanden när man inte vill inse att vi dels fortsätter just med
            de samarbeten som redan är inledda, dels ständigt söker nya arenor
            för samarbetet! Vi är en fullödig och aktiv medlem i EU-kretsen,
            och det står på intet sätt i konflikt med att vi också engagerar
            oss på den globala nivån. Det blir en märklig verklighetsbeskrivning
            som ni har , inklusive de n debattartikel som ni har publi cerat.
          </note>
          <note type="speaker">
            Anf. 86 MARIA WEIMER (FP) replik:
          </note>
          <note>
            Herr talman! Jo, jag anser nog att regeringen stoppar huvudet
            i sanden. I ett läge där vi för första gången på mycket länge
            har krig i Europa, i ett läge där svenskt territorium kränks gång
            på gång, både i luftrummet och bara några hundra meter ifrån oss
            här i Stockholms skärgård, formulerar man i regeringsförklaringen
            en säkerhetspolitisk doktrin som är från 80-talet. Den tar inte
            alls hänsyn till den nya säkerhetspolitiska situationen, och den
            beskriver alliansfriheten som en aktuell doktrin för Sverige.
          </note>
          <note>
            Bara några veckor efter detta får vi en presentation av en utredning
            av Tomas Bertelman där han på ett tydligt och intelligent sätt
            går igenom svenska säkerhetspolitiska samarbeten och tydligt pekar
            på att Natomedlemskap skulle kunna vara en intressant option för
            Sverige. Vad gör regeringen då? Man gör ingenting. Man stoppar
            utredningen i papperskorgen och vill inte ens tala om den.
          </note>
          <note>
            Det är det som jag menar med att man stoppar huvudet i sanden.
            Man verkar inte vilja titta sig omkring och se den verklighet
            som vi har runt omkring oss. Om man gör det och om man tar utredningen
            på allvar skulle man också kunna gå med på en förutsättningslös
            parlamentarisk utredning om svenskt Natomedlemskap.
          </note>
          <note type="speaker">
            Anf. 87 Utrikesminister MARGOT WALLSTRÖM (S) replik:
          </note>
          <note>
            Herr talman! Problemet är att ni har ett enda svar på alla dessa
            säkerhetspolitiska utmaningar, och det är Nato. Och inte ens det;
            ni står inte för att ni vill ha ett medlemskap , utan ni talar
            om en utredning om Nato.
          </note>
          <note>
            Det är ert svar, medan vi under tiden ser till att fördjupa samarbetet
            med Finland, ser till att arbeta med våra baltiska grannar och
            ser till att fortsätta att vara aktiva i EU-kretsen. Precis som
            vi gjorde häromveckan ser vi till att inleda samarbetet inom Enhanced
            Opportunities Programme med Nato. Vi arbetar aktivt i denna stund
            för att se till att hitta lösningar.
          </note>
          <note>
            Svaret på alla säkerhetspolitiska utmaningar är inte Nato. Men
            vi samarbetar med Nato, och det kommer vi att fortsätta med. Vår
            utrikespolitik har genom årtionden anpassats och fortsätter att
            anpassas till den situation som vi har. Vi står starka, och vi
            svajar inte när det gäller säkerhetspolitiken.
          </note>
          <note>
            (Applåder)
          </note>
          <note type="speaker">
            Anf. 88 MARIA WEIMER (FP) replik:
          </note>
          <note>
            Herr talman! Från Folkpartiets sida råder det inget tvivel om
            att vi står upp för tydligheten och behovet av ett svenskt Natomedlemskap.
            Vad andra allianspartier säger får de själva stå för.
          </note>
          <note>
            Samarbete med Finland och andra nordiska länder är bra, men det
            är ett fikonlöv för att slippa Natodebatten. Man säger att detta
            samarbete ska gälla bara i fredstid och inte i krigstid. ÖB har
            i tydliga ordalag förklarat att Sverige kan försvaras i en vecka
            på en plats, och sedan måste hjälpen komma. Man undrar vilken
            hjälp som ska komma när Finland inte ens kan komma till vår hjälp
            därför att vårt samarbete bara sker i fredstid.
          </note>
          <note>
            Jag ska göra en kommentar till den artikel som vi skrev. Poängen
            med den är att vi ser ett minsk at intresse för EU-frågorna –
            inte att det är något problem med FN-engagemanget. Det finns ingen
            EU-minister i regeringen, och det är oklara ståndpunkter i EU-nämnden.
            På ett extrainsatt utrikesministermöte i förra veckan fanns ingen
            representant för regeringen, utan ambassadören företrädde Sverige.
            Vi ser att skrivningarna om EU handlar om Sveriges röst och inte
            längre om Europas gemensamma röst. Det oroar oss.
          </note>
          <note type="speaker">
            Anf. 89 JULIA KRONLID (SD) replik:
          </note>
          <note>
            Herr talman! Jag kan håll a med Maria Weimer om en sak: Vi tycker
            också att regeringen stoppar huvudet i sanden. Men det gäller
            en annan fråga. Det är en fråga som jag har lyft fram flera gånger
            i debatten: vikten av att stoppa att människor reser för att delta
            i terrorkrig och utför a fruktansvärda dåd i Isis namn.
          </note>
          <note>
            Vi välkomnar att Folkpartiets partiledare Jan Björklund har anammat
            vårt förslag om att det ska kunna utgöra grund för utvisning om
            man deltar i sådan här terrorverksamhet och begår så allvarliga
            brott.
          </note>
          <note>
            Jag undrar när vi kan se ett sådant förslag på bordet här i riksdagen,
            så att vi kan få igenom ett sådant beslut. Eller är det här bara
            ett litet utspel i tidningen? Jag vill gärna höra Maria Weimers
            åsikt om partiledarens förslag.
          </note>
          <note type="speaker">
            Anf. 90 MARIA WEIMER (FP) replik:
          </note>
          <note>
            Herr talman! Julia Kronlid väntar på ett förslag från Folkpartiet.
            Nu sitter vi tyvärr inte i regering en , så någon proposition
            kan vi inte lägga fram.
          </note>
          <note>
            När det gäller att bekämpa Isis och de m som deltar i terrororganisa
            ­ tioner är Folkpartiets politik väldigt tydlig. Vi säger bland
            annat att de straff för grova terrorbrott som finns i dag och
            som är från fyra år till livstid ska användas. Den lagstiftningen
            ska vi använda. Vi säger också att de som inte är svenska medborgare
            ska kunna utvisas från Sverige om de deltar i sådan terrorverksamhet.
          </note>
          <note>
            Vi säger dock även att vi måste arbeta förebyggande. De här människorna
            måste upptäckas i tid, innan de åker ned till sådana områden.
            Då måste man kriminalisera förberedelse för sådan verksamhet.
            Jag tror också att man ska fundera på strängare straff för rekrytering
            och utbildning. Vi måste alltså jobba förebyggande här i Sverige
            men också vara tydliga med vad som gäller för dem som åker ned
            och kämpar för Isis.
          </note>
          <note>
            Folkpartiet har dessutom en politik för hur Isis ska bekämpas
            p å plats. Vi var det enda parti som krävde att Sverige skulle
            skicka militärt stöd för att bekämpa Isis i Syrien och Irak. Vi
            tror att man måste bekämpa Isis med militära medel. Endast med
            militära medel kommer det att gå att befria Mosul och ar-Raqqa.
          </note>
          <note>
            Här saknar Sverigedemokraterna en politik. De är nöjda med det
            humanitära stöd som man ger och vill inte göra något mer.
          </note>
          <note type="speaker">
            Anf. 91 JULIA KRONLID (SD) replik:
          </note>
          <note>
            Herr talman! Det som jag vill veta är om Folkpartiet tänker komma
            med ett förslag i egenskap av opposition, i form av en motion,
            om att deltagande i terrorism ska kunna leda till utvisning. Det
            har Sverigedemokraterna gjort många gånger, och det har Folkpartiet
            röstat ned. Nu undrar jag om vi skulle kunna komma överens i frågan.
          </note>
          <note>
            Jag tycker också att det är på sin plats att ni i Folkpartiet
            är medvetna om att vi nu har en regering som styr i minoritet.
            Oppositionen har alltså all möjlighet att driva igenom e tt sådant
            förslag. Eller är decemberöverenskommelsen kanske överordnad att
            få igenom de förslag som partiledaren har kommit med?
          </note>
          <note>
            När det gäller åtgärder på plats avvaktar vi hur regeringens
            förslag på utbildningsinsatser för kurder ska se ut. Vi väntar
            på konkreta förslag. Dem har vi inte sett ännu. Vi har också föreslagit
            en skyddszon för minoriteter och långsiktigt självstyre för kristna
            minoriteter i Irak. Jag är väldigt intresserad av att höra hur
            Folkpartiet ser på det.
          </note>
          <note type="speaker">
            Anf. 92 MARIA WEIMER (FP) replik:
          </note>
          <note>
            Herr talman! Jag trodde att jag var tydlig med hur vi ser på
            åtgärder. Vi har en lång lista på åtgärder som vi vill vidta just
            för att motverka deltagande i Isis kamp.
          </note>
          <note>
            När det gäller utvisning är vårt fö rslag att man ska kunna pröva
            utvisning för dem som inte är svenska medborgare, om man vet att
            personerna har deltagit i Isis terrorbrott.
          </note>
          <note>
            Folkpartiet har länge varit förespråkare för att skydda de minoriteter
            som finns i regionen. Ett led i det är att Mosul måste befrias.
            Den kristna befolkningen har i stor utsträckning varit tvungen
            att fly från Mosul. Om vi tar ett krafttag och är beredda att
            ge militärt stöd till regionen kommer Mosul också att kunna befrias,
            och de kristna grupperna kan återvända.
          </note>
          <note type="speaker">
            Anf. 93 VALTER MUTT (MP) replik:
          </note>
          <note>
            Herr talman! Det ligger i sakens natur att vi en sådan här dag
            fokuserar på skillnaderna här i kammaren. Men samtidigt förtjänar
            det att påpekas att det också finns en betydande värdegemenskap
            mellan flertalet partiet när det gäller att stå upp för mänskliga
            rättigheter och folkrätt. Folkrätt går före nävrätt. Det framkommer
            tydligt när vi diskuterar Rysslands agerande i Ukraina, som vi
            helt enigt fördömer.
          </note>
          <note>
            Jag tänkte stanna en stund vid Rysslandspolitik en och vad man
            kan tänka sig lite mer långsiktigt. Hur kan man komplettera dagens
            sanktionspolitik med att på något sätt försöka bevara och helst
            utöka kontakten med det stora ryska samhället? Det är viktigt
            att inte reducera Europas största land till Putinregimen. Man
            ska över huvud taget aldrig sätta likhetstecken mellan ett samhälle
            och en stat.
          </note>
          <note>
            På det området tror jag att vi skulle kunna nå betydande enighet
            över partigränserna. Det skulle vara intressant att höra Folkpartiets
            Maria Weimer säga några ord om deras tankar kring hur vi i denna
            dystra stund kan fortsätta med mellanfolkliga kontakter med det
            stora ryska samhället.
          </note>
          <note type="speaker">
            Anf. 94 MARIA WEIMER (FP) replik:
          </note>
          <note>
            Herr talman! Jag ska komma till Folkpartiets förslag när det
            gäller att bredda kontakterna med Ryssland. Men det viktigaste
            i nuläget är att mar ­ kera mot den negativa utveckling som vi
            ser i Ryssland. Utrikesdeklara ­ tionen saknar tydliga markeringar
            mot det som händer i Ryssland. Vi ser skrivningar om hur Ryssland
            agerar i Ukraina. Men det står ingenting om de kränkningar av
            mänskliga rättigheter som sker i Ryssland, ingenting om den auktoritära
            riktning som det politiska systemet har i Ryssland, ingen ­ ting
            om statlig kontroll av medierna eller om de trakasserier av oliktän
            ­ kande som vi ser. Det finns förslag om att homosexuella inte
            ens ska få köra bil.
          </note>
          <note>
            Valter Mutt, som nu ingår i regeringen, kanske kan svara på varför
            sådana skrivningar inte finns när det gäller just Ryssland. De
            saknas för övrigt också när det gäller Kina, Nordkorea och andra
            diktaturer.
          </note>
          <note>
            Till att börja med måste man vara tydlig med att namnge de skurkar
            som finns och tydligt markera mot de MR-brott som begås av den
            ryska regeringen och regimen. Sedan ska vi givetvis arbeta med
            att utöka kontakterna. Som jag nämnde i mitt tal förespråkar Folkpartiet
            ökat demokratistöd till dem som arbetar för mänskliga rättigheter,
            för yttrandefrihet, för det självständiga civila samhället och
            för hbtq-organisationer i Ryssland. Det stödet skulle vi vilja
            öka – det gäller även Ryssland – för att kunna stötta de positiva
            krafter som jobbar för en förändring. Men då får vi inte heller
            vara rädda för att markera mot de övergrepp som regimen står för.
          </note>
          <note type="speaker">
            Anf. 95 VALTER MUTT (MP) replik:
          </note>
          <note>
            Herr talman! Då var det synd att ni halverade demokratistödet
            till Ryssland när Folkpartiet satt i regeringen, Maria Weimer.
          </note>
          <note>
            Självfallet har vi en tydlig fördömande linje mot Putinadministrationens
            brott mot mänskliga rättigheter.
          </note>
          <note>
            Jag tyckte dock att svaret blev väldigt tunt. Frågan var hur
            ni ser på utökade möjligheter. Själv träffar jag ganska ofta företrädare
            för Jabloko, det ryska liberala partiet, som också samarbetar
            med gröna grupper.
          </note>
          <note>
            Det har kommit en intressant färsk rapport av Lars Ingelstam
            och Anders Mellbourn om hur vi ska kunna ha studentutbyte, forskarutbyte,
            utbyte mellan civilsamhällen och kanske kommunal partnerskap.
            Jag tror faktiskt att det är viktigt att i denna dystra tid ha
            den sortens utbyten. Det är också en del av säkerhetspolitiken.
            Säkerhetspolitik kan aldrig bara ha militära svar. Det är viktigt.
          </note>
          <note type="speaker">
            Anf. 96 MARIA WEIMER (FP) replik:
          </note>
          <note>
            Herr talman! Om Valter Mutt tycker att mitt svar är tunt lyssnade
            han kanske inte riktigt på mitt tal. Jag tror att jag var den
            enda av talarna som verkligen lyfte fram demokratistöd och stöd
            till förändringsaktörer och människor som vågar riskera sina liv
            och modigt jobba för mänskliga rättigheter i regimer där det är
            förenat med livsfara, vilket det är i Ryssland.
          </note>
          <note>
            Jag tror att Valter Mutt slår på fel person. Vi har nämligen
            precis samma linje när det gäller att öka demokratistödet och
            att stärka det civila samhället.
          </note>
          <note>
            Till det hör dock även ett tydligt fördömande. Här har jag fortfarande
            inte fått svar på frågan varför det inte finns en enda mening
            i utrikesdeklarationen som kritiserar grova MR-brott i Ryssland.
          </note>
          <note type="speaker">
            Anf. 97 SOFIA DAMM (KD):
          </note>
          <note>
            Herr talman! Under den gångna helgen har säkerhetskonferensen
            i M ü nchen ägt rum. Inledningsvis betonades att det säkerhetspolitiska
            läget inte har varit så här allvarligt sedan kalla krigets dagar.
            Allvaret och komplexiteten i situationen manifesterades också
            av de världsledare som var på plats och de samtal som fördes.
            Hoten i vår värld är många och allvarliga.
          </note>
          <note>
            Under konferensen twittrade en deltagare följande: Helt otroligt
            att ett så litet konferensrum kan rymma två världar.
          </note>
          <note>
            Inlägget kom när Rysslands utrikesminister talade om att hotet
            kom från Ukraina, att Ryssland bara agerade för att hjälpa ett
            förtryckt folk från en farlig regim i Kiev – därav annektering
            en av Krim, därav stödet till rebeller i Donetsk. Nog är det två
            världar.
          </note>
          <note>
            I dag riktas blickarna mot Minsk i Vitryssland. En sista ansträngning
            för att nå ett fredsavtal görs. Behoven av ett starkt, enat och
            kapabelt EU är större än på många år. Att nå en överenskommelse
            som också implementeras är nu avgörande. Vad händer om vi inte
            når en lösning?
          </note>
          <note>
            Herr talman! För oss kristdemokrater är det helt centralt att
            utrikespolitiken är värdebaserad och står upp för och försvarar
            människans absoluta värde. Men demokratin och friheten i världen
            är på tillbakagång. För åttonde året i rad minskar friheten i
            världen, enligt organisationen Freedom House.
          </note>
          <note>
            Antalet demokratier blir färre , och existerande demokratier
            misshandlas av ledare som krampaktigt håller sig kvar vid makten.
            Medborgerliga fri- och rättigheter kränks.
          </note>
          <note>
            Sverige och EU måste med kraft stå upp för ett starkt stöd till
            demokratiinsatser i diktaturer och i nya demokratier världen över.
            Om inte respekten för demokrati och mänskliga rättigheter får
            vara ledstjärna går vi vilse i en våldets och diktaturens labyrint.
          </note>
          <note>
            Herr talman! För Kristdemokraterna är religions- och övertygelsefriheten
            grundläggande rättigheter i varje samhälle. Inskränkningar av
            denna frihet måste uppmärksammas och fördömas.
          </note>
          <note>
            Sverige har som få länder tagit emot människor som har flytt
            från Mellanöstern bara för att de är kristna. 34 kilometer från
            oss ligger Södertälje, en stad som har blivit känd världen över
            som en fristad för denna kristna minoritet , som sedan tusentals
            år har haft sina rötter i länder som Irak, Syrien och Turkiet.
          </note>
          <note>
            Utifrån denna unika situation, herr talman, och det kritiska
            läget för denna minoritet i Mellanöstern borde utrikesministern
            ha belyst detta i deklarationen. Men tyvärr nämns inte det religiöst
            motiverade dödandet, vare sig det gäller kristna, yazidier eller
            de muslimer som faller offer för Isils framfart. Varför använder
            inte regeringen begreppet religionsfrihet? Hör det inte hemma
            i en feministisk utrikespolitik?
          </note>
          <note>
            Herr talman! Kristdemokraterna vill att religionsfriheten ska
            bli ett nytt milleniemål.
          </note>
          <note>
            EU är och ska vara det centrala forumet för svensk utrikes- och
            säkerhetspolitik. EU:s stora styrka ligger i en utrikespolitik
            baserad på normer och värderingar. Som världens största ekonomi,
            världens största handelspart och världens största biståndsgivare
            har EU möjlighet att påverka utvecklingen i världen genom en rad
            olika kanaler. När Sverige kör solo på den utrikespolitiska arenan
            talar vi med en svagare röst, för ensam är inte stark.
          </note>
          <note>
            EU måste gemensamt stå upp när FN:s säkerhetsråd gång på gång
            misslyckas med att få ett slut på dödandet i Syrien eller när
            omvärlden står splittrad kring de grundläggande frågorna om händelseutvecklingen
            i Ukraina. EU måste gemensamt stå upp när barn dör av hunger och
            brist på vaccin, när flyktingströmmarna fortsätter att öka och
            när naturkatastrofer slår till allt hårdare.
          </note>
          <note>
            Herr talman! I regeringens utrikesdeklaration betonas vikten
            av att Sverige får en plats i FN:s säkerhetsråd. Vi kristdemokrater
            instämmer i att FN-samarbetet är en viktig del av svensk utrikespolitik,
            men låt oss tillstå att FN:s säkerhetsråd gjort oss allt annat
            än stolta när det gäller exempelvis konflikten i Syrien , då FN:s
            säkerhetsråd har varit helt handlingsförlamat.
          </note>
          <note>
            Sveriges kandidatur 2017–2018 får, precis som har nämnts här
            tidigare, inte överskugga allt annat , och konsekvensen får inte
            bli att vi inte kritiskt och högljutt vågar markera när mänskliga
            rättigheter kränks i länder när vi nu söker stöd.
          </note>
          <note>
            Herr talman! För Kristdemokraterna är det angeläget att Sverige
            tar ett ordentligt steg i rätt riktning och inför ett demokratikriterium
            för export av vapen. Vi fick tillsammans med andra partier i alliansregeringen
            igenom den utredning som nu arbetar för en skärpt exportkontroll
            och då särskilt till icke-demokratiska länder.
          </note>
          <note>
            Samtidigt som utredningen arbetar står nu den rödgröna regeringen
            inför möjligheten att säga upp det militära samarbetsavtal som
            Socialdemokraterna ingick med Saudiarabien – ett avtal som syftar
            till ett nära och ingående militärt samarbete med en av världens
            värsta diktaturer. Vår uppmaning till regeringen är tydlig: Ta
            nu chansen och visa att ni menar allvar med de vackra orden! Visa
            att människovärdet inte är en papperstiger! Säg upp samarbetsavtalet
            med Saudiarabien!
          </note>
          <note>
            Herr talman! EU:s transatlantiska länk, främst samarbetet med
            USA, är viktigt och måste fördjupas. EU och USA delar en rad gemensamma
            värderingar och intressen, inte minst rörande demokrati, mänskliga
            rättigheter och religionsfrihet. USA är också en stark och viktig
            handelspartner. Frihandelsavtalet TTIP skulle betyda oerhört mycket,
            men vi behöver också en viktig partner när det gäller frågor om
            internationell säkerhet. Kristdemokraterna anser inte att Sverige
            kan ignorera ambassadör Bertelmans slutsatser om att utreda ett
            svenskt Natomedlemskap.
          </note>
          <note>
            Herr talman! Sverige har erkänt staten Palestina , och i går
            besökte Abbas Sverige. Regeringen betonar att man via erkännandet
            vill visa att en tvåstatslösning inte bara är en abstrakt vision.
            Men Sveriges möjlighet att ha inflytande och en medlarroll har
            nu i stället blivit en abstrakt vision, för detta bygger på goda
            relationer med båda parter. En förståelse inleddes under Göran
            Perssons tid och fortsatte sedan under Alliansen. Med den nuvarande
            regeringens agerande har vi i stället förpassats till åskådarplats,
            och det beklagar vi.
          </note>
          <note>
            Herr talman! I dag ser vi till Minsk med förhoppning i blicken.
            Senare i år riskerar vi åter att se med sorg på hur presidentvalet
            i Vitryssland förvandlas till ännu ett skådespel regisserat av
            Lukasjenko. Skillnaden mellan frihet och förtryck är timmars avstånd
            från oss. Vi lever i två världar.
          </note>
          <note type="speaker">
            Anf. 98 JULIA KRONLID (SD) replik:
          </note>
          <note>
            Herr talman! Vi hörde i Sofia Damms anförande om vikten av att
            stå upp för demokrati och mänskliga rättigheter, som vi alla är
            överens om. Sofia Damm tog även upp Abbas besök i Sverige. Tidigare
            här i debatten lyfte Sofia Damm fram vikten av att vi också måste
            kunna ställa krav på palestinska myndigheten om vi ska ge bistånd
            dit.
          </note>
          <note>
            Jag måste säga att jag inte vet om jag ska s kratta eller gråta
            när jag hör det. Det positiva är naturligtvis att det äntligen
            finns något mer parti i den här riksdagen som faktiskt ser bristerna
            hos den palestinska myndigheten. Men det sorgliga är ju att Kristdemokraterna
            gång på gån g har röstat ned motioner från S verigedemokrater
            na där vi har lyft fram vilka krav som bör ställas på den palestinska
            myndigheten.
          </note>
          <note>
            Jag blir väldigt nyfiken och skulle gärna vilja veta vad Kristdemo
            ­ kraterna egentligen anser om att Sverige ger ett stort bistånd
            till den pale ­ stinska myndigheten samtidigt som det sker utbetalningar
            och belöningar till dem som har begått terrordåd i Israel och
            mördat judar.
          </note>
          <note>
            Kristdemokraterna har också suttit med i en regeringskoalition
            som har förespråkat bistånd till den palestinska myndigheten,
            så det här är inget nytt, även om den nya regeringen föreslår
            ökningar.
          </note>
          <note>
            Har Kristdemokraterna ändrat sig i den här frågan? Får vi i så
            fall se något konkret förslag från Kristdemokraterna om att i
            fortsättningen ställa tydliga krav på den palestinska myndigheten
            att upphöra med löneutbetalningar till terroristerna, att ta tydligt
            avstånd från antisemitismen, att ta tag i korruptionen, att respektera
            de mänskliga rättigheterna för de palestinier som bor i dessa
            områden?
          </note>
          <note type="speaker">
            Anf. 99 SOFIA DAMM (KD) replik:
          </note>
          <note>
            Herr talman! Jag tycker att jag har varit väldigt tydlig i tidigare
            replikskiften och debatter här i kammaren om hur vi ser på det
            kravlösa erkännandet av Palestina. Det bör definitivt inte följas
            av ett kravlöst bistånd.
          </note>
          <note>
            I min fråga här till Hans Linde var jag också tydlig med att
            vi som biståndspolitiker måste se till att biståndet går till
            rätt saker. Där har vi ett ansvar att granska och hela tiden ställa
            frågor till regeringen och vara en nagel i ögat på den eftersom
            vi har sett problemet med biståndet till Pale ­ stina. Nu ökar
            det svenska biståndet markant, och då är det väldigt viktigt att
            vi fortsätter att ta rollen som demokratiskt valda ledamöter i
            det här parlamentet och ser till att det sker en tydlig granskning
            av biståndet.
          </note>
          <note type="speaker">
            Anf. 100 JULIA KRONLID (SD) replik:
          </note>
          <note>
            Herr talman! Jag håller med Sofia Damm, men jag har inte hört
            dessa synpunkter tidigare här i riksdagen.
          </note>
          <note>
            När en motion från oss behandlades i biståndsbetänkandet lyfte
            vi fram alla de brister som finns hos den palestinska myndigheten.
            Det enda svaret från utskottet var då att man inte delade Sverigedemokraternas
            bild. Kristdemokraterna var med på den skrivningen och kunde helt
            enkelt inte instämma i att det finns stora brister vid den palestinska
            myndigheten.
          </note>
          <note>
            Det gläder mig att Sofia Damm verkar att ha en lite mer vaken
            syn på situationen vid den palestinska myndigheten. Men jag undrar
            ändå: Varför har Kristdemokraterna röstat nej på vår motion om
            tydligare krav på den palestinska myndigheten? Kan vi förvänta
            oss konkreta förslag och motioner från Kristdemokraterna om att
            ställa tydligare krav på den palestinska myndigheten så att man
            upphör med att belöna terrorism?
          </note>
          <note type="speaker">
            Anf. 101 SOFIA DAMM (KD) replik:
          </note>
          <note>
            Herr talman! Tack, Julia Kronlid! Att vi inte röstar för en enskild
            mo ­ tion om att vi ska ställa specifika krav på ett särskilt
            land beror på att vi i vår gemensamma alliansmotion tycker att
            vi är tydliga med att vi ställer krav på alla länder som vi ger
            bistånd till. Självklart är det ett ansvar vi har att varenda
            krona av skattemedel ska gå till effektivt bistånd.
          </note>
          <note>
            Julia Kronlid upplever inte att jag stått upp för att biståndsmedel
            ska gå till de rätta insatserna, att de inte får hamna i händerna
            på terrorister och så vidare. Då tror jag att hon får lyssna lite
            noggrannare framöver.
          </note>
          <note type="speaker">
            Anf. 102 VALTER MUTT (MP) replik:
          </note>
          <note>
            Herr talman! FN:s tidigare generalsekreterare Kofi Annan tog
            för nu många år sedan ett viktigt initiativ i form av global compact
            och global reporting initiative. Det handlade om att storföretagen
            skulle påverkas i riktning mot att inte bara satsa på ekonomisk
            vinst utan att sociala och ekologiska vinster var lika viktiga.
            Svagheten var att det byggde på frivillighet.
          </note>
          <note>
            Sedan dess har mycket vatten flutit under broarna. Inte minst
            i Sverige har frikyrkornas biståndsorganisation Diakonia varit
            pådrivande för att få till mer bindande internationella regelverk
            för den multinationella företagsamheten, och ute i världen har
            det tagits en del steg åt rätt håll. Såväl den amerikanska kongressen
            som EU-parlamentet har tagit steg mot land-för-land-rapportering
            för storföretag. Det går i korthet, något förenklat, ut på att
            i det land där det multinationella företaget gör vinsterna ska
            också skatterna betalas. Det är en mycket sund princip.
          </note>
          <note>
            När det gäller företag i utvinningssektorn kommer ett regelverk
            på plats som innebär att åtminstone skatteredovisningen ska ske
            land för land. Men det är bara en liten början. Det som framför
            allt behövs är att vinstredovisningen sker land för land. Det
            ska naturligtvis inte enbart gälla utvinningsföretag i gruv- och
            skogsbranscherna, utan det ska egentligen gälla alla ekonomiska
            sektorer. Det anser kristna grupper och utredare på många håll
            i världen, alltså inte bara Diakonia i Sverige. Det gäller också
            många kristdemokratiska partier i vår omvärld.
          </note>
          <note>
            Var står ni i dessa frågor, Sofia Damm?
          </note>
          <note type="speaker">
            Anf. 103 SOFIA DAMM (KD) replik:
          </note>
          <note>
            Herr talman! Tack, Valter Mutt, för frågan! Det är klart att
            vi ska ställa höga krav på storföretag och på privata aktörer
            över huvud taget. En viktig del av politiken för global utveckling
            är att vi inte ger med ena handen och tar med den andra. När det
            gäller tydlig vinstredovisning och att undvika skatteflykt, som
            jag tror att Valter Mutt delvis också är inne på, har vi jobbat
            mycket med det i Europaparlamentet. Vi är tydliga med att vi vill
            se en vinstredovisning.
          </note>
          <note type="speaker">
            Anf. 104 VALTER MUTT (MP) replik:
          </note>
          <note>
            Herr talman! Tack för svaret, som gläder mig!
          </note>
          <note>
            Mycket återstår att göra. Det här är inte, som det ibland framställs,
            mot företagande, tvärtom. Man står upp för det goda företagandet
            om man försvårar för det dåliga företagandet. Det tycker jag är
            en viktig poäng.
          </note>
          <note>
            Jag ser fram emot fortsatt samarbete i dessa frågor. Det handlar,
            precis som Sofia Damm säger, om väldigt mycket pengar. Det finns
            rapporter som talar om sju till tio gånger större kapitalflöden
            från det globala syd till nord än vad de rika länderna ger i samlat
            bistånd till utvecklingsländerna. Det är en oerhört viktig fråga,
            och jag ser fram emot ett konstruktivt samarbete kring den.
          </note>
          <note type="speaker">
            Anf. 105 KENNETH G FORSLUND (S):
          </note>
          <note>
            Herr talman! Den årliga utrikespolitiska debatten i riksdagen
            är lite av en högtidsdag för alla oss som är engagerade och intresserade
            av utrikespolitik.
          </note>
          <note>
            Det är mycket som förenar i svensk utrikespolitik. Det är viktigt
            att påminna om det. Just debatten som form illustrerar skillnaderna,
            men det är viktigt att komma ihåg att mycket av svensk utrikespolitik
            är sådant som vi har en stor, bred, djup och lång enighet kring.
            Det ska vi värna. Det har vi stor nytta av. Det bidrar både till
            vårt lands säkerhet och till vårt lands utveckling.
          </note>
          <note>
            Politik, herr talman, är en helhet. Det är att ta ansvar för
            och lösa flera olika saker samtidigt, inte lösa en sak åt gången,
            utan just lösa dem sam ­ tidigt. När det kommer till utrikespolitik
            handlar helheten om hela världen. Då handlar det exempelvis både
            om att hantera kriser i närområdet och om att hantera svält och
            fattigdom på andra sidan jordklotet. Det är en illustra ­ tion
            av utrikespolitikens helhet.
          </note>
          <note>
            Herr talman! Grunden till i stort sett alla kriser, konflikter
            och krig i världen går att hitta i en orättvis fördelning. Det
            är orättvis fördelning av pengar, av makt, av mat, av resurser
            av olika slag. Därför är det viktigt att Sverige jobbar för att
            nå en rättvis värld. Viktigt för mig som socialdemokrat är i utrikespolitiken
            tron på att en rättvis värld är möjlig, en värld där alla människor
            har möjlighet att välja sina liv, att skapa sina liv och att leva
            ett fritt och värdigt liv.
          </note>
          <note>
            I det arbetet, för att nå det, är de pågående globala processerna
            viktiga, de som handlar om och kallas för post-2015-agendan. Det
            handlar om hur vi ska skapa hållbar utveckling, hur vi ska nå
            en global utveckling där vi tar nästa steg för att nå de millenniemål
            som vi nu under många år har jobbat med globalt och av vilka endast
            några ännu så länge har uppnåtts.
          </note>
          <note>
            När man lyssnar på en utrikesdebatt, som den som vi har i dag,
            kan man, precis som när man läser tidningar och tittar på nyheter,
            få en känsla av att det är en väldigt orolig värld där allt bara
            blir sämre. Ja, bitvis är det en väldigt orolig värld, men allt
            blir inte sämre. Tvärtom är världen i dag bättre än för tio år
            sedan, bättre än för tjugo år sedan. Det är viktigt att komma
            ihåg eftersom nyhetsförmedling, i alla fall i vår del av världen
            där nyhetsförmedling sker av fria medier, i grunden handlar om
            att berätta om det som är det oväntade. Och kris och konflikter,
            svält och umbäranden är det oväntade, det oönskade. Om man enbart
            tar till sig de bilderna, ja då kan man lätt få känslan av att
            världen bara blir sämre och sämre.
          </note>
          <note>
            Jag vill, som jag ofta gör i olika debatter och framträdanden,
            peka på att det inte är så. Världen blir i själva verket bättre.
            Det är det vi gemensamt, allesammans, genom svensk utrikespolitik
            ska fortsätta att jobba för, för att världen ska bli bättre i
            vårt närområde men också globalt. Det är det som driver mig som
            socialdemokrat och som utrikespolitiskt aktiv.
          </note>
          <note>
            Låt mig ge några korta exempel på hur världen har blivit bättre.
            I dag är det fler än för tio eller tjugo år sedan som kommer att
            lägga sig mätta. Samtidigt är det fortfarande många människor
            som svälter.
          </note>
          <note>
            Det är fler människor i dag, barn och ungdomar, än för tio eller
            tjugo år sedan som går till skolan. Framför allt är det fler flickor
            som går till skolan i dag än någonsin tidigare.
          </note>
          <note>
            Det är fler människor i världen som har ett jobb så att de själva
            får en försörjning – det som verkligen är grunden för att kunna
            välja sitt liv.
          </note>
          <note>
            Det är fler människor som har möjligheten att rösta i fria, öppna
            och demokratiska val.
          </note>
          <note>
            Det är den utvecklingen för en rättvis värld som jag som socialdemokrat
            arbetar för när jag är med och driver svensk utrikespolitik. Det
            tror jag att de allra flesta av oss gör, även om vi har lite olika
            ingångsvärden och lite olika synpunkter på hur det ska gå till.
          </note>
          <note>
            Jag tycker avslutningsvis, herr talman, att det är viktigt att
            peka på att även när det är en debatt, och debatter illustrerar
            skillnader, är det mycket i svensk utrikespolitik där vi är djupt
            förenade över de politiska partierna i denna riksdag.
          </note>
          <note>
            (Applåder)
          </note>
          <note type="speaker">
            Anf. 106 MARGARETA CEDERFELT (M) replik:
          </note>
          <note>
            Herr talman! Jag har en fråga till utrikesutskottets ordförande
            som kny ­ ter an till ett tidigare inlägg här i dag och också
            den världspolitiska situa ­ tionen. Jag tänker på Ukraina.
          </note>
          <note>
            För att kunna leva ett bra liv, som utrikesutskottets ordförande
            talar om, är det viktigt med respekt för individen, folkrätten
            och möjlighet att påverka. Det som händer i Ukraina nu gör det
            omöjligt för större delen av befolkningen i de ockuperade områdena
            att leva ett liv med dessa kvaliteter.
          </note>
          <note>
            OSSE är här en stor och viktig aktör som i mångt och mycket har
            tagit ledarskapet på plats. Jag undrar nu om regeringen aktivt
            kommer att stödja och arbeta för att OSSE:s mandat ska bli förlängt.
            Jag vet att avtalet upphör inom några veckor enligt de avtal som
            finns. Jag utgår från att detta avtal kommer att bli förlängt,
            men det är viktigt att detta stöds av de ambassadörer som finns.
          </note>
          <note type="speaker">
            Anf. 107 KENNETH G FORSLUND (S) replik:
          </note>
          <note>
            Herr talman! Tack, Margareta Cederfelt! Jag ska erkänna att jag
            inte var medveten om att mandatet för OSSE går ut inom så kort
            tid. Därför är jag inte heller uppdaterad på hur den svenska regeringen
            för ögonblicket agerar i fråga om möjligheterna att förlänga det.
          </note>
          <note>
            Jag är överens med Margareta Cederfelt om att det görs viktiga
            insatser av OSSE och att den konflikt som pågår i östra Ukraina
            är oerhört allvarlig. Jag tycker att det allra viktigaste är att
            de svar vi ger från EU genom den sanktionspolitik vi driver mot
            Ryssland är oerhört väsentliga. Den politiken måste fortsätta.
          </note>
          <note>
            Det är just så jag tycker att EU, med sin utrikespolitik och
            sitt demokratiska fundament, ska möta den typ av aggression som
            vi nu har sett och ser från Ryssland mot Ukraina.
          </note>
          <note type="speaker">
            Anf. 108 MARGARETA CEDERFELT (M) replik:
          </note>
          <note>
            Herr talman! Jag kan instämma i att EU är oerhört viktigt på
            denna arena. Men samtidigt är det viktigt att samarbetet sker
            inte bara med EU och inte bara med FN utan också med andra internationella
            aktörer för att man ska kunna nå en fredlig lösning.
          </note>
          <note>
            Jag lyfter upp OSSE eftersom OSSE är en av de viktigaste aktörerna
            på plats genom sina observatörer, genom sina insatser för fredlig
            lösning, genom sina valobservationer och genom sitt stöd och sin
            rådgivning. Jag undrar därför om regeringen och Socialdemokraterna
            kommer att arbeta aktivt för fortsatt stöd via OSSE för att nå
            en fredlig lösning, inte bara inom EU utan också med de andra
            aktörerna.
          </note>
          <note type="speaker">
            Anf. 109 KENNETH G FORSLUND (S) replik:
          </note>
          <note>
            Herr talman! Jag tror att det är viktigt att använda alla möjliga
            olika aktörer som står till buds i en sådan här konfliktsituation.
            OSSE gör ett utmärkt jobb. Det finns också utrymme för många andra,
            och det är flera andra som gör insatser. Jag tror att det är klokt
            att sprida sina insatser på olika organisationer och initiativ,
            för de kan ha olika kompetenser och möjligheter att lyckas.
          </note>
          <note>
            När det gäller OSSE:s möjlighet att fortsätta att arbeta kan
            jag inte se någonting som gör att vi socialdemokrater eller den
            svenska regeringen skulle vilja att de avslutar arbetet. Vi kan
            ganska enkelt konstatera att konflikten inte är slut oc h att
            arbetet behöver fortsätta , så jag kan inte se något rimligt skäl.
            Men jag har som sagt var tyvärr inte den exakta detaljkunskapen
            om frågan, som finns processmässigt i Regeringskansliet.
          </note>
          <note type="speaker">
            Anf. 110 SOFIA ARKELSTEN (M):
          </note>
          <note>
            Herr talman! Vi lever i en orolig värld. För oss moderater är
            det mycket viktigt att utrikespolitiken är värderingsdriven. Vi
            har tillsammans med Alliansen i åtta år genomfört en utrikespolitik
            som bygger på värderingar. Det handlar om öppenhet, ett modernt
            bistånd, kvinnors rättigheter, SRHR, som är sexuell och reproduktiv
            hälsa och rättigheter, hbtq och respekt för alla människors lika
            värde men också ett brett säkerhetsbegrepp, friare handel och
            att integrera klimat och hållbarhet i politiken – inte bara för
            att vi måste utan för att vi vill.
          </note>
          <note>
            Herr talman! Det finns mycket att säga om regeringen. Det snällaste
            vi kan säga är att den var fullständigt oförberedd. Den som inte
            är förberedd är oförberedd. Detta har märkts tydligt i utrikespolitiken.
          </note>
          <note>
            Frågor har hanterats otroligt valhänt, och utrikesministerns
            uttalanden är ofta oväntade och märkliga. Tjänstemännen får i
            uppdrag att fylla regeringens politiska retorik med innehåll.
            UD:s politiska ledning verkar ha en gammaldags analys av omvärlden.
          </note>
          <note>
            Dessutom väljer regeringen nu att överge EU som utrikespolitisk
            plattform, trots att den är viktigare än någonsin. Fallhöjden
            för Sverige är hög. Tankesmedjan ECFR, European Council on Foreign
            Relations, rankar Sverige som tvåa efter Tyskland bland ledarna
            i EU:s utrikespolitik. Det är vi stolta över.
          </note>
          <note>
            Utrikespolitik är inte enbart säkerhet – även biståndet räknas
            in. Men nu tappas också kontrollen över biståndet. Ett viktigt
            exempel är Gavi, som sysslar med vaccin och är en av de mest effektiva
            biståndsformerna. De får inte de utfästa pengarna. Det är kanske
            inte någon chock att miljöpartister är motståndare till vaccin,
            men detta visar att det tyvärr spelar politisk roll när MP får
            inflytande. Vaccin räddar liv. Våra pengar till Gavi sänks rejält.
            År 2014 gav Sverige 65,2 miljoner dollar, och för 2015 är summan
            34,5. Det är sorgligt och oansvarigt.
          </note>
          <note>
            Herr talman! Sida och SCB mäter svenska folkets attityd och kunskap
            i biståndsfrågor. Det sker varje år. Förtroendet är verkligen
            högt för biståndet och aktörerna.
          </note>
          <note>
            I 2014 års mätning säger två tredjedelar att dagens nivå på biståndet
            ska behållas eller ökas. Bara 16 procent vill minska eller helt
            ta bort det.
          </note>
          <note>
            Samtidigt har svenskarna en mer pessimistisk bild av tillståndet
            i värl ­ den än hur det verkligen ser ut, men det förbättras varje
            år. Den grupp som ser att världen blir bättre har fördubblats
            på tio år. 39 procent säger att levnadsvillkoren i de fattiga
            länderna har förbättrats avsevärt under de se ­ naste 30 åren.
            Dessutom tycker nästan åtta av tio att det är viktigt att Sve
            ­ rige bidrar till utveckling i de fattiga länderna.
          </note>
          <note>
            Detta lämnar Alliansen efter sig, och vi är stolta över det.
            Därför är det viktigt att S-MP-regeringen fortsätter arbetet med
            vårt eget bistånd och även de nya universella hållbarhetsmålen,
            den nya utvecklingsagendan, som ersätter de gamla millenniemålen.
            Sverige har varit drivande i detta arbete, och det får inte tappas
            bort.
          </note>
          <note>
            Om vi tittar på vad svenska folket tycker om S-MP-regeringens
            övriga utrikespolitik vet vi ännu ingenting. Men den förra regeringen
            fick mycket gott betyg, exempelvis i German Marshall Funds undersökning
            Transatlantic Trends.
          </note>
          <note>
            74 procent är för Alliansregeringens sätt att hantera utrikespolitiken.
            Motsvarande siffra för resten av EU är 52 procent, och för USA
            är siffran 35.
          </note>
          <note>
            I Sverige är det en stor majoritet på 76 procent som tycker att
            EU ska ha en stark ledarroll. 65 procent är positiva till EU.
            Vi har till och med en relativt hög siffra för dem som tycker
            att Sverige hanterar relationerna med Ryssland bra. 56 procent
            är för medan 28 är emot.
          </note>
          <note>
            Herr talman! I dag är dagen då utrikesutskottet är osams. Så
            är det. I vardagen präglas vår politiska gärning av samsyn. Det
            tycker jag i grunden är bra, rätt och värdigt. Mina förhoppningar
            är att S-MP-regeringen söker samarbete och breda överenskommelser
            och fortsätter det goda arbetet i stället för att öka retoriken
            och söka konflikt.
          </note>
          <note type="speaker">
            Anf. 111 KENNETH G FORSLUND (S) replik:
          </note>
          <note>
            Herr talman! Sofia Arkelsten målar upp en bild av en oförberedd
            regering med gammaldags analys och ointresse för EU. Det är klart
            att som oppositionspolitiker måste man bestämma sig för vilken
            bild man vill sätta upp av makten. Nu har vi möjligen fått en
            inblick i hur den moderata bilden ser ut av socialdemokratisk
            och miljöpartistisk makt och utrikespolitik.
          </note>
          <note>
            Men den bilden stämmer inte. Vi var inte oförberedda. Jag kan
            intyga att vi har ägnat mycket tid de senaste åren åt att granska
            den borgerliga regeringens utrikespolitik och fundera på hur vi
            vill föra utrikespolitik om och när vi får möjligheten.
          </note>
          <note>
            Sedan är det så – det ska jag ge Sofia Arkelsten rätt i – att
            det händer saker som man inte kan veta om innan och som man kanske
            inte kan vara fullt ut förberedd för. Det är ubåtsincidenter och
            kriser som blossar upp i fjärran länder.
          </note>
          <note type="speaker">
            Anf. 112 SOFIA ARKELSTEN (M) replik:
          </note>
          <note>
            Herr talman! Jag uppskattar att Kenneth G Forslund väljer att
            ta replik på detta. Min bild är trots allt att regeringen var
            oförberedd. Det fanns inga gemensamma förslag. Det fanns ingen
            gemensam politik som väljarna kunde ta ställning till. Det fanns
            en ganska stor oenighet mellan Socialdemokraterna och Miljöpartiet.
            Det måste vi vara tydliga med. Vi satt i samma utskott även under
            förra mandatperioden.
          </note>
          <note>
            Jag vet inte riktigt om ni blir förberedda bara för att Kenneth
            G Forslund säger så.
          </note>
          <note type="speaker">
            Anf. 113 KENNETH G FORSLUND (S) replik:
          </note>
          <note>
            Herr talman! Vi kan naturligtvis vara förberedda båda två men
            ha olika kartor över vad vi vill göra. Självfallet har vi fått
            ha ett förhandlingsarbete för att forma samarbetet – inget tvivel
            om det.
          </note>
          <note>
            Vi har gått till val i olika formationer i olika tider. Den här
            gången gick vi till val som enskilda partier mot bakgrund av att
            det inte var en framgång att göra det gemensamt samlat kring ett
            program i valet före. Den här gången och ett par val innan dess
            gick Alliansen till val på ett samlat program. Jag är inte säker
            på att ni i de borgerliga partierna kommer att göra det 2018 –
            låt oss se.
          </note>
          <note>
            Jag vill kommentera en sak som Sofia Arkelsten tog upp tidigare.
            Det gäller Gavi. Det är viktigt att komma ihåg att totalt sett
            satsar Sverige fortfarande väldigt stora belopp på både hälso-
            och vaccinationssatsningar. Det är inte enbart Gavi vi satsar
            på.
          </note>
          <note>
            En sista fråga till Sofia Arkelsten: Hur skulle er utrikespolitik
            se ut?
          </note>
          <note type="speaker">
            Anf. 114 SOFIA ARKELSTEN (M) replik:
          </note>
          <note>
            Herr talman! Jag kan börja med att säga att vi har lagt fram
            en fantastiskt trevlig motion. Den kan man titta i.
          </note>
          <note>
            Men vi har ju facit på hur Alliansens utrikespolitik ser ut.
            Jag har just föredragit den. Det intressanta med den är ju att
            svenska folket är nöjt och tycker att vi är duktiga och har gjort
            bra val.
          </note>
          <note>
            Det är inte enkelt med utrikespolitik, och jag uppskattar när
            man söker breda samarbeten. Men jag vill vara tydlig med att vi
            har levererat på detta område.
          </note>
          <note>
            Det vi ser nu är till exempel hanteringen av erkännandet av Palestina,
            som landade i regeringsförklaringen i stället för att hanteras
            på ett korrekt sätt. Det var fruktansvärt illa, och det är också
            KU-anmält och ska granskas. Det finns flera saker man kan ta upp,
            men det är extremt tydligt att regeringen var väldigt oförberedd.
          </note>
          <note>
            Vi har sett ett statsråd, utrikesministern, som var fullständigt
            oförberedd på att få frågor om Nato och blev arg uppe på scenen
            under Folk och Försvar.
          </note>
          <note>
            Vi ser gång efter annan att ni inte riktigt har pratat ihop er.
            Det är som det är. Jag uppskattar ändå den här replikväxlingen.
          </note>
          <note type="speaker">
            Anf. 115 PERNILLA STÅLHAMMAR (MP) replik:
          </note>
          <note>
            Herr talman! Sofia Arkelsten! Ni i Alliansen ägnade åtta år åt
            att montera ned biståndet.
          </note>
          <note>
            ( Sofia Arkelsten (M): Skämtar du?)
          </note>
          <note>
            Jag skulle vilja säga att ert fokus var resultat. Självklart
            ska man ha resultat i biståndet. Det var bara det att ni glömde
            bort att resultaten måste vara långsiktiga. Forskning och utvärderingar
            av hur det internationella utvecklingssamarbetet bör ske har pekat
            på att man måste gå bort från projektifiering och gå in i mer
            långsiktigt samarbete och mer samarbete mellan olika aktörer.
          </note>
          <note>
            I stället valde ni, för att uppnå exakt mätbara resultat som
            visar var Sverige petar in sina pengar kortsiktigt, att gå tillbaka
            till ett projektstyrt bistånd som går stick i stäv mot vad internationell
            forskning har ansett.
          </note>
          <note type="speaker">
            Anf. 116 SOFIA ARKELSTEN (M) replik:
          </note>
          <note>
            Herr talman! Pernilla Stålhammar från Miljöpartiet! Du har naturligtvis
            fullständigt fel i detta. Det är inte rätt, det du säger. Vi har
            arbetat mycket med biståndet. Vi har kunnat leverera tack vare
            att Sverige har haft en stark ekonomi. Det är svårt när man kommer
            från ett parti som vill ha ett ekonomiskt system som inte bygger
            på tillväxt, såsom Miljöpartiet vill.
          </note>
          <note>
            Beskrivningen som Pernilla Stålhammar ger är heller inte korrekt.
            Sverige är fortfarande en av de större nationerna när det gäller
            kärnstöd. Men jag tror också att man ska stå upp för hur viktigt
            det är att arbeta med transparens och uppföljning även i biståndet.
          </note>
          <note type="speaker">
            Anf. 117 PERNILLA STÅLHAMMAR (MP) replik:
          </note>
          <note>
            Herr talman! Jag vill också gå in på policyer. Ni valde att ta
            fram en biståndsplattform som inte var särskilt väl förankrad.
            Tyvärr råkade man i all hets tappa bort många av de aspekter som
            är viktiga för utvecklingen i världen, bland annat barns rättigheter.
            Jag skulle vilja ha dina kommentarer om det, Sofia Arkelsten.
          </note>
          <note type="speaker">
            Anf. 118 SOFIA ARKELSTEN (M) replik:
          </note>
          <note>
            Herr talman! Även här har Pernilla Stålhammar fel. Vi har ju
            råddat runt i den skog av policyer som fanns i det svenska biståndet
            och som vi fick internationell kritik för. Det var en otrolig
            mängd styrdokument.
          </note>
          <note>
            Jag är väldigt glad över att vi har en samlad plattform som tar
            fram det som är absolut viktigast. Återigen: Det här ska vara
            värderingsdrivet.
          </note>
          <note>
            (Applåder)
          </note>
          <note type="speaker">
            Anf. 119 JOHAN NISSINEN (SD):
          </note>
          <note>
            Herr talman! Utrikespolitiken är ett vitt begrepp med många olika
            intressen och inriktningar. Jag tänker därför rikta in mig på
            ett av dessa som ligger mig varmt om hjärtat, nämligen handelspolitiken
            gällande export, konkurrens, företagande, industri med mera.
          </note>
          <note>
            Vi har sedan järnåldern exporterat produkter såsom järn och trä.
            Medeltidens ljusglimtar var bland annat stor export av järn och
            koppar. Under 1500- och 1600-talet stod järnexporten för en stor
            del av det totala exportvärdet.
          </note>
          <note>
            På 1700- och 1800-talet satsade Sverige på bland annat infrastruktur.
            Uppfinningar tillkom såsom ångmaskiner för järn- och träbruk.
          </note>
          <note>
            Jag ser detta som den moderna tillväxtens och den internationella
            handelns genombrott i Sverige.
          </note>
          <note>
            På slutet av 1800- och början av 1900-talet fick Sverige flera
            ledande företag, bland annat LM Ericsson, Asea, Alfa-Laval, AGA,
            Electrolux, Saab och Volvo.
          </note>
          <note>
            Herr talman! Handeln kan faktiskt vackla under långa perioder.
            1930-talets början var en turbulent tid med depression och minskad
            världshandel.
          </note>
          <note>
            På 1960-talet upplevde såväl Europa som Sverige en period av
            snabb ekonomisk tillväxt.
          </note>
          <note>
            På 1970-talet lades mer tonvikt på unika produkter med hög kvalitet,
            den senaste tekniken och datorkraften.
          </note>
          <note>
            På 1970- till 1990-talet sjönk tillväxten med åtstramningar som
            resultat.
          </note>
          <note>
            Herr talman! Handelns historia har haft stor betydelse för att
            grundlägga Sveriges industriella framgångar, men jag vill även
            belysa den globala konjunkturens betydelse och att Sverige inte
            kan vila på gamla meriter.
          </note>
          <note>
            Sverige har haft ett industriellt försprång med hjälp av forskning,
            utveckling och tekniska innovationer samt god tillgång på bra
            råvaror. Högklassig infrastruktur, transporter och elektrifiering
            har också bidragit till en svensk industriell grundstomme.
          </note>
          <note>
            Även tillgång till kompetent arbetskraft är en av de stora bidragande
            faktorerna till vår industriella framgång.
          </note>
          <note>
            Herr talman! Jag vill belysa några särskilt viktiga områden för
            att bibehålla och stärka den svenska exportindustrin. Det handlar
            om icke snedvridande konkurrensregler, både nationellt och globalt.
            Vi vill inte att stora exportnationer och ekonomiskt tunga nationer
            ska ge marknadsstöd till sin egen industri. Vi behöver stärka
            våra globala marknadsandelar i de olika sektorerna, såsom skog,
            industri, verkstad, kemi och telekom.
          </note>
          <note>
            Det här är viktigt. Jag menar att vi behöver stärka våra sektorer
            jämfört med övriga nationers exportsektorer. Tendensen har alltså
            varit att svenska företag fått mindre betalt för sina exportvaror.
          </note>
          <note>
            I en avtals- och försäljningsvärld som är oerhört tuff – konkurrensen
            är stenhård, och varje krona och öre räknas – måste hela kedjan
            i den svenska exporten genomgå en konkurrensöversyn. Dessutom
            bör vi väga in till exempel arbetsmarknadsvillkor, miljö och totalt
            industriellt ansvarstagande som en del av konkurrenskedjan.
          </note>
          <note>
            Kedjan i detta export- och försäljningsled innehåller många viktiga
            delar, såsom forskning, utveckling och innovation, arbetskraft,
            kompetens, transport, energi, avtal och tullar.
          </note>
          <note>
            Herr talman! Den svenska varuexporten utgörs bland annat av verkstadsvaror,
            bilar och andra fordon, maskiner, elektrovaror, telekom och metallarbeten.
            Sveriges basindustri står också för en betydande del av den svenska
            varuexporten. I tjänstehandeln inryms bland annat våra utlandsresor,
            transporter och affärstjänster.
          </note>
          <note>
            Över 40 procent av den svenska varuexporten utgörs av verkstadsvaror,
            skogsindustrin, stål- och gruvindustrin samt den kemiska industrin,
            som står för en betydande del.
          </note>
          <note>
            Sveriges handelspartner gällande varuexport är till exempel Norge,
            Tyskland, Finland, Danmark och Storbritannien. Asien är en växande
            exportmarknad för svenska företag och är i dag faktiskt större
            än Nordamerika och Sydamerika tillsammans. Det är 1 miljon arbetstillfällen
            i företag som exporterar till bland annat EU.
          </note>
          <note>
            Herr talman! Jag har nämnt procenttal, sektorer, marknadsandelar,
            konkurrens och bland annat basindustrins positiva exportmöjligheter.
            Men vi i Sverigedemokraterna ser också vikten av att överbrygga
            politiska oenigheter för att uppnå detta.
          </note>
          <note>
            Sverige är liksom andra små europeiska länder en mycket handelsberoende
            nation. Större länder har i allmänhet betydligt lägre exportandelar.
            Detta beror främst på att större länder har tillgång till större
            hemmamarknader.
          </note>
          <note>
            Sverige har mycket stor tillgång på vissa råvaror, till exempel
            skog och järn. Utan en global marknad har vi inte någon möjlighet
            att få avsättning för dessa råvaror och produkter som förädlas
            ur dem.
          </note>
          <note>
            Men jag vill nämna tendensen att svenska företag har fått mindre
            betalt för sina exportvaror om man jämför med liknande sektorer
            i andra länder. Detta anser vi är en otroligt viktig punkt, och
            den bör stå högt upp i kommande utredningar.
          </note>
          <note>
            Herr talman! Vi är i grunden positiva till frihandel och anser
            att Sverige såväl inom EU som i internationella forum, såsom WTO,
            ska verka för en öppen och fri handel och för att motverka protektionism.
          </note>
          <note>
            Vi ser vikten av att skapa handelsavtal i sin helhet, men vi
            vill även belysa vikten av deras innehåll och hur detta påverkar
            den svenska marknaden. Ett avtal är inte de facto optimalt ur
            svensk synvinkel då faktorerna är många.
          </note>
          <note>
            Vi i Sverigedemokraterna har haft som utgångspunkt att avtalen
            ska gynna svenska intressen samtidigt som de ska hjälpa de fattiga
            länderna. Vi är emot att använda frihandelsavtal som bara gynnar
            i-länderna på bekostnad av de fattiga länderna.
          </note>
          <note type="speaker">
            Anf. 120 OLLE THORELL (S) replik:
          </note>
          <note>
            Herr talman! Det var en intressant historisk exposé vi fick av
            Sverigedemokraternas ledamot. Men jag har ett par enkla frågor.
          </note>
          <note>
            Här kommer den första. Om nu handel är extremt viktigt för Sverige,
            vilket vi förstås håller med om, och om det är extremt viktigt
            att ha en rörlighet av varor och tjänster över gränserna undrar
            jag: Varför vill Sverigedemokraterna dra sig ur EU-samarbetet?
            Det kan man fråga sig.
          </note>
          <note>
            Den andra frågan kommer här. Jag undrar om Johan Nissinen vet
            vilka människor det var som byggde upp det välfärdssamhälle som
            vi lever i. Det samhälle som vi lever i skulle inte ha kunnat
            uppnå denna välfärd om vi inte hade haft öppna gränser och tagit
            emot invandrare av alla de slag som är med och bidrar till utvecklingen.
            Ni vill dra ned invandringen med 90 procent. Hur hänger det här
            ihop, Johan Nissinen?
          </note>
          <note type="speaker">
            Anf. 121 JOHAN NISSINEN (SD) replik:
          </note>
          <note>
            Herr talman! Vi vill omförhandla avtalen med EU, för vi vill
            inte ha det överstatliga samarbetet. Men vi har ingenting emot
            frihandelsavtalen och handeln inom EU. Det har vi varit väldigt
            tydliga med.
          </note>
          <note>
            Sverigedemokraterna motsätter sig inte arbetskraftsinvandring
            vid behov, men den massinvandring som vi har i dag fyller inte
            det syfte som ni vill påstå att den gör.
          </note>
          <note type="speaker">
            Anf. 122 OLLE THORELL (S) replik:
          </note>
          <note>
            Herr talman! Den massinvandring som Johan Nissinen talar om handlar
            om, när det gäller asylsökande i år, 100 000 människor som kan
            tänkas fly hit från krig och elände. Det motsvarar 1 procent av
            befolkningen.
          </note>
          <note>
            Låt oss säga att Sverige vore en ö där det bodde 100 människor.
            Och så kommer det en person roende och ber om hjälp, eftersom
            det är krig och elände där han kommer ifrån. Tycker Johan Nissinen
            att vi ska säga nej om han inte behövs för att bygga någonting
            eller göra någonting? Vi tycker att det är fel. Vi ser inte på
            människor på det sättet.
          </note>
          <note>
            Ni säger också att ni vill överbrygga politiska konflikter och
            skapa samförstånd. Hur hänger det ihop med att ni för någon månad
            sedan sa att ni skulle fälla varje regering som inte ställer upp
            på er invandringspolitik? Jag förstår inte riktigt hur det hänger
            ihop.
          </note>
          <note type="speaker">
            Anf. 123 JOHAN NISSINEN (SD) replik:
          </note>
          <note>
            Herr talman! Vår utgångspunkt är att vi ska hjälpa så många som
            möjligt. Kan man hjälpa tio på plats i stället för en i Sverige
            är det självklart att man hjälper tio, eftersom det gör mest nytta
            och är mest humant, enligt oss.
          </note>
          <note>
            Vår utgångspunkt är att vi ska jobba för Sveriges bästa. Det
            innebär självklart att vi fäller en regering som jobbar för att
            Sverige ska bli sämre.
          </note>
          <note type="speaker">
            Anf. 124 GÖRAN PETTERSSON (M) replik:
          </note>
          <note>
            Herr talman! Det var intressant att höra Nissinens merkantilistiskt
            präglade anförande, men jag skulle tycka att det vore ännu mer
            intressant om han kunde utveckla sin syn på importens betydelse
            för handeln.
          </note>
          <note type="speaker">
            Anf. 125 JOHAN NISSINEN (SD) replik:
          </note>
          <note>
            Herr talman! Importen är självklart en del av handelsbalansen.
            Den är också viktig. Jag vet inte riktigt vad du är ute efter.
          </note>
          <note type="speaker">
            Anf. 126 GÖRAN PETTERSSON (M) replik:
          </note>
          <note>
            Herr talman! Dagens ekonomi är mer komplex. Jag har min telefon
            här – en Iphone. Den är tillverkad i Kina. Själva produkten är
            tillverkad i Kina, men välståndet hamnar i norra Kalifornien.
            Det är lagen om värdeadderande handel. Det synsätt som presenterades
            i huvudanförandet är mycket präglat av den gamla tidens tänkande
            om export av råvaror. Man missar tvåsidigheten i handeln.
          </note>
          <note type="speaker">
            Anf. 127 JOHAN NISSINEN (SD) replik:
          </note>
          <note>
            Herr talman! Utgångspunkten måste ändå vara att det är sjysta
            villkor och att båda parterna ska tjäna på handeln. Var företagen
            sedan ligger någonstans, var de har sitt huvudkontor och var tillverkningen
            sker, kan inte riktigt Sverige som enskilt land påverka. Det måste
            vara upp till företagen själva var de vill etablera sig så länge
            de inte utnyttjar fattiga länder och svaga individer.
          </note>
          <note type="speaker">
            Anf. 128 PERNILLA STÅLHAMMAR (MP):
          </note>
          <note>
            Herr talman! Ärade riksdagsledamöter, åhörare på läktaren och
            alla ni som kanske ser det här via tv eller webb! Tack för att
            ni lyssnar!
          </note>
          <note>
            Herr talman! Jag talar här i dag i min roll som bistånds- och
            säkerhetspolitisk talesperson för Miljöpartiet.
          </note>
          <note>
            Herr talman! Vår värld har förändrats på många sätt under bara
            ett par decennier. Vi lever i en värld där vi är mer beroende
            av varandra än någonsin tidigare. Människor och ekonomier är tätt
            sammanflätade. Nationsgränser suddas ut alltmer.
          </note>
          <note>
            Vi lever också i en orolig tid med globala hot som terrorism,
            klimatförändringar och livshotande sjukdomar som på några få timmar
            kan ta sig från en kontinent till en annan.
          </note>
          <note>
            För att möta dessa utmaningar behöver vi se till den stora bilden.
            Vi behöver stå enade globalt, och vi behöver ta vårt tydliga,
            internationella ansvar att hitta strukturer för beslutsfattande
            och finansiering av den nya internationella agenda vi står inför.
          </note>
          <note>
            På många vis är år 2015 ett ödesår för just detta. Det är ett
            år då vi måste vända utmaningarna till möjligheter. För 15 år
            sedan enades världens ledare om åtta millenniemål för att halvera
            fattigdomen. I år, 2015, får världens ledare inte bara en utan
            minst tre chanser att försöka få mänskligheten på rätt spår in
            i framtiden. I Paris ska ett nytt klimatavtal undertecknas. I
            New York ska nya globala utvecklingsmål tas fram. I Addis ska
            världens ledare komma överens om hur utvecklingsfinansieringen
            ska gå till. Konferensen i Addis är avgörande. Utan finansiering
            når vi inte långt, vilka mål vi än sätter upp.
          </note>
          <note>
            Sverige har på alla dessa tre toppmöten en viktig roll att spela
            när den nya utvecklingsagendan ska formas. Resultaten kommer att
            påverka inte bara oss utan våra barn och barnbarn.
          </note>
          <note>
            Herr talman! Jag är glad över att vår rödgröna regering nu återupptar
            arbetet med globala gemensamma nyttigheter som Alliansen bromsade
            när man tog över makten 2006. Vi behöver nämligen bättre globala
            strukturer för beslutsfattande och finansiering för att komma
            till rätta med klimatförändringar, fred och säkerhet samt för
            att stoppa hoten mot vår hälsa och göra kunskap och mediciner
            tillgängliga för alla, inte bara för oss privilegierade här i
            norr.
          </note>
          <note>
            Vi måste arbeta globalt, men vi måste också arbeta mycket hårdare
            här på hemmaplan. För det första måste vi ta politiken för global
            utveckling på allvar och börja föra en sammanhållen politik på
            riktigt. Sveriges politik ska dra åt samma håll. Vi kan inte fortsätta
            att ge bistånd med ena handen och sedan ta tillbaka mångdubbelt
            genom att till exempel stödja kapital- och skatteflykt. För 1
            krona som går in i utvecklingsländerna går 10 kronor ut – 1 krona
            in, 10 kronor ut.
          </note>
          <note>
            Vi måste få till stånd nya regler så att utvecklingsländerna
            får sin rättmätiga del av skatter och genom internationella lagar
            se till att omöjliggöra för företag att trolla bort pengar genom
            skatteparadis. Samma krav som ställs på biståndet ska också gälla
            för företag som tar del av svenska exportkrediter.
          </note>
          <note>
            Vi måste se till att EU:s jordbrukspolitik inte ohämmat gynnar
            storbönder i Europa till men för utvecklingsländerna när EU dumpar
            jordbruksprodukter på världsmarknaden till vrakpriser. Vi måste
            se över patent och regelsystem för till exempel medicin och miljöteknik.
            Utvecklingsländerna ska inte behöva vänta på att få ta del av
            livsnödvändig medicin eller klimatnödvändig miljöteknik.
          </note>
          <note>
            Vapenexporten till diktaturer som Saudiarabien ska upphöra.
          </note>
          <note>
            Herr talman! Världen lägger ca 12 000 miljarder svenska kronor
            på militär upprustning varje år. Endast en liten bråkdel av detta
            skulle kunna få slut på världsfattigdomen. Ytterligare en liten
            del till skulle kunna få slut på sprid ningen av malaria, tbc
            och hiv/ aids.
          </note>
          <note>
            Herr talman! Jag är stolt över att tillhöra en regering som vet
            att n är vi nu firar 200 år av fred har vi vår alliansfrihet att
            tacka för mycket. Just vår alliansfrihet ger oss också en viktig
            särställning internationellt, en mycket värdefull sådan. Det är
            en position som gör oss särskilt lämpade för att på ett konstruktivt
            vis kunna bidra till att konflikt hanteras innan krig bryter ut,
            en möjlighet att kunna bidra ytterligare med fredsdiplomati.
          </note>
          <note>
            Alla väpnade konflikter kan förebyggas och därmed undvikas. Miljöpartiet
            menar att vi måste ge mer resurser till fredsdiplomati, konfliktlösning,
            medling och förhandling. Vi ska också finnas kvar på plats när
            medieljuset slocknat och ett land befinner sig i en postkonfliktsituation.
            Det svåraste är oftast inte att vinna kriget utan att vinna freden,
            och tyvärr är det just då som det ofta saknas såväl pengar som
            närvaro.
          </note>
          <note>
            Herr talman! Jag är stolt över att vi tillhör en regering som
            ser värdet av ett starkt och effektivt FN med säkerhetsrådet som
            nav. Det är den bästa garantin för en världsordning byggd på respekten
            för folkrätten.
          </note>
          <note type="speaker">
            Anf. 129 CHRISTIAN HOLM (M) replik:
          </note>
          <note>
            Herr talman! Om man lyssnar på Pernilla Stålhammar skulle man
            kunna tro att det är en extern tyckare som har åsikter och inte
            någon som tillhör ett av de partier som sitter med i regeringen
            och därmed också ansvarar för biståndspolitiken och innehar biståndsministerposten.
          </note>
          <note>
            Det pratas om att vi ska få ned spridningen av olika sjukdomar.
            Jag hoppas att det inte finns någon i den här kammaren som inte
            tycker att vi ska jobba för att få ned spridningen av sjukdomar.
            Men varför skär ni då ned på Gavi? Pernilla Stålhammar hänvisar
            till forskning. Hans Rosling, som är forskare vid Karolinska institutet,
            dömer ut regeringen totalt för att man så kraftigt skär ned på
            Gavi, som just jobbar med vaccinering.
          </note>
          <note>
            Dessutom har ni avräkningar för flyktingmottagande här i Sverige.
            Det är vi med på, men ni har kritiserat alliansregeringen, och
            alla regeringar i alla år, på grund av detta. Nu chockhöjer ni
            dem när ni kommer till makten.
          </note>
          <note type="speaker">
            Anf. 130 PERNILLA STÅLHAMMAR (MP) replik:
          </note>
          <note>
            Tack så mycket, Christian, trevligt att träffa dig här igen!
          </note>
          <note>
            När det gäller Gavi är det så att vi egentligen inte har skurit
            ned på Gavi. För det första vill jag säga att nu när Alliansens
            budget gick igenom i Sveriges riksdag i stället för den budget
            som vi lade fram har nedskärningar skett med ytterligare en halv
            miljard på biståndet för att ni inte ville se finansieringen till
            klimatet som additionella medel, vilket vi hade gjort.
          </note>
          <note>
            Det är klart att någonstans ifrån måste man ta pengarna.
          </note>
          <note>
            För det andra har vi inte skurit ned på Gavi, och Gavi är enligt
            uppgift också fullt finansierat när det gäller vacciner. Självklart
            ska barn och vaccinering prioriteras.
          </note>
          <note>
            När det gäller avräkningarna vet jag inte om jag kommer att hinna
            svara nu, men vi tog över en nationell budget som var ganska tom.
            Vi har också en situation i världen som ser annorlunda ut. Så
            många flyktingar som har varit på flykt och som behöver ha rätten
            att söka asyl har vi inte haft sedan andra världskriget.
          </note>
          <note type="speaker">
            Anf. 131 CHRISTIAN HOLM (M) replik:
          </note>
          <note>
            Herr talman! Jag vet inte riktigt om jag kan tacka för svaret
            än, men jag hoppas att jag kan göra det sedan.
          </note>
          <note>
            Det blir jättekonstigt. Ni skär inte ned. Ni skyller på Alliansens
            budget. Men kolla i er budget! Det är ett faktum att Gavi får
            mindre pengar. Det är steg ett. Går vi sedan in på avräkningarna
            är det 8,4 miljarder i avräkningar för flyktingmottagande. Det
            är 3,4 miljarder mer än vad som var med den regering som ni kritiserade
            så enormt hårt för just detta. Det var något som ni aldrig skulle
            göra; likväl gör ni det.
          </note>
          <note>
            Därutöver finns det övriga avräkningar för andra delar som absolut
            inte har med flyktingmottagande att göra. Jag tycker som sagt
            att det är rimligt att man använder avräkningar för flyktingmottagande,
            men det finns övriga avräkningar på 2,5 miljarder. Ni har inte
            rört dem heller. De är lika höga, de också.
          </note>
          <note>
            Det här visar att Miljöpartiet i opposition och Miljöpartiet
            i regeringsställning är två helt olika saker. Man säger en sak
            före valet. Man säger vad man vill lova, och man är notorisk löftesbrytare
            när man vunnit valet.
          </note>
          <note type="speaker">
            Anf. 132 PERNILLA STÅLHAMMAR (MP) replik :
          </note>
          <note>
            Tack, Christian! Miljöpartiet står fortfarande fast vid att vi
            inte ville ha de här avräkningarna och de belopp vi nu ser. Vi
            tog över en budget från Alliansens styre under åtta år som var
            ganska tom. Vi har samtidigt en situation i världen där vi har
            fler människor på flykt än någonsin. Asylrätten är en mänsklig
            rättighet. Sverige ska ta emot dem som söker asyl.
          </note>
          <note>
            Vi kommer att vilja se över frågan. Avräkningarna ska inte ligga
            kvar på den nivån framöver.
          </note>
          <note type="speaker">
            Anf. 133 MARGARETA CEDERFELT (M) replik:
          </note>
          <note>
            Herr talman! Min fråga till Pernilla Stålhammar handlar om det
            civila samhället.
          </note>
          <note>
            När jag lyssnade på Pernilla Stålhammars anförande var det fokus
            på stater, på internationella organisationer och på skatteöverenskommelser
            mellan länder. Men det civila samhället med alla dess organisationer
            och insatser gör otroligt mycket för att höja levnadsnivån för
            ett stort antal människor genom att göra insatser när det är kris,
            när det råder svält och vid katastrofer. Jag skulle gärna vilja
            höra Pernilla Stålhammar utveckla sitt och Miljöpartiets synsätt
            när det gäller det civila samhället och dess organisationer.
          </note>
          <note type="speaker">
            Anf. 134 PERNILLA STÅLHAMMAR (MP) replik:
          </note>
          <note>
            Tack, Margareta Cederfelt! Vi är helt överens. Det civila samhället
            spelar en central roll. Miljöpartiet har alltid haft en god kontakt
            med det civila samhället och bra diskussioner. Vi låter utvecklingssamarbetet
            med det civila samhället, trots alla nedskärningar, ligga kvar
            på samma nivå för att vi anser att det är så viktigt.
          </note>
          <note>
            Att jag valde att prata om de globala strukturerna var därför
            att jag antog det perspektivet när jag höll mitt anförande. Där
            vill jag också påpeka att det svenska civila samhället har varit
            oerhört viktigt i arbetet med post-2015, där man via sin organisation
            Concord har kommit med fantastiskt bra inspel. Detsamma gäller
            post-2015-processen globalt.
          </note>
          <note type="speaker">
            Anf. 135 MARGARETA CEDERFELT (M) replik:
          </note>
          <note>
            Herr talman! Det civila samhället är inte bara svenska organisationer.
            Det finns åtskilliga organisationer – jag vill inte nämna några
            här så att inte någon ska känna sig misskrediterad – som arbetar
            internationellt, som befinner sig över samtliga världsdelar. Sverige
            kan vara delfinansiär, men det finns också många andra länder
            som är finansiärer och också är med och utarbetar mål. Personer
            medverkar och gör enorma insatser.
          </note>
          <note>
            Jag kan personligen tycka att det vore klädsamt om det civila
            samhället också nämns när det handlar om utvecklingsarbete och
            viktiga insatser.
          </note>
          <note type="speaker">
            Anf. 136 PERNILLA STÅLHAMMAR (MP) replik:
          </note>
          <note>
            Tack så mycket, Margareta Cederfelt! Även här är vi överens.
            Det civila samhället internationellt gör fantastiskt mycket, och
            vi har ett omfattande utvecklingssamarbete via till exempel Sida
            med de internationella civila organisationerna. Så jobbar man
            ofta på plats i våra samarbetsländer. Det finns inte någon som
            helst motsättning, utan vi har samma syn att de är oerhört viktiga
            för utvecklingssamarbetet.
          </note>
          <note type="speaker">
            Anf. 137 LOTTA JOHNSSON FORNARVE (V):
          </note>
          <note>
            Herr talman! För några dagar sedan träffade jag Sinem Mohammed,
            en kurdisk kvinna från det nyligen befriade Kobane, som uttryckte
            sin glädje över att de kurdiska styrkorna tvingat tillbaka terrororganisationen
            IS från Kobane och att människor nu kan börja återvända. Det är
            en viktig seger som visar att IS går att besegra och ger hopp
            åt miljontals människor.
          </note>
          <note>
            Sinem Mohammed berättade också att Kobane är förstört och att
            i stort sett ingenting fungerar. Skolor, sjukhus och bostäder
            ligger i ruiner. Det finns ingen el eller fungerande infrastruktur,
            och det kommer att ta tid att bygga upp staden igen. Behovet av
            stöd är stort. Ett akut problem är alla de landminor som har placerats
            ut och som måste röjas ur vägen innan människor kan börja flytta
            tillbaka i någon större omfattning.
          </note>
          <note>
            Sinem vädjar och säger att de kommer att göra allt för att bygga
            upp sitt samhälle och skapa en fungerande demokrati där människor
            från olika bakgrunder kan leva sida vid sida, men de kan inte
            göra det utan internatio ­ nellt stöd. Här kan Sverige göra en
            betydelsefull insats.
          </note>
          <note>
            Viljan att återvända och bygga upp Kobane är stor bland alla
            de tusentals flyktingar som befinner sig i Turkiet, men många
            kommer att tvingas stanna kvar i flyktinglägren under en kortare
            eller längre tid. Situationen för flyktingarna i Turkiet är svår,
            och många lever i misär. Enligt Amnesty International finns det
            1,6 miljoner flyktingar från Syrien i Turkiet, och av dem får
            enbart 220 000 plats i flyktinglägren. Över 1,3 miljoner människor
            får alltså klara sig på egen hand.
          </note>
          <note>
            Sverige måste agera internationellt för att öka stödet till de
            syriska flyktingarna i Turkiet och särskilt då till kurderna från
            Rojavaregionen, som har en extra svår situation. Sverige måste
            även agera och ställa krav på den turkiska regeringen om att öppna
            gränserna så att humanitärt stöd kan komma in i Syrien och flyktingar
            kan lämna landet under säkra former.
          </note>
          <note>
            Kobane är fritt, men i byarna runt staden har IS bitit sig fast.
            Det syriska inbördeskriget fortsätter, och det är hög tid att
            FN på ett mer kraftfullt sätt än hitintills agerar för att få
            slut på konflikten och för att skydda civilbefolkningen. Man måste
            se till att de krafter som understöder terrororganisationen IS
            och köper olja från de oljekällor som organisationen kontrollerar
            sätts under starkt tryck. Sverige bör agera inom EU och FN för
            att sanktioner ska införas mot de krafter som förser IS med resurser
            och vapen.
          </note>
          <note>
            I skuggan av krigen i Ukraina, Syrien, Nigeria, Sudan med flera
            länder pågår Marockos illegala ockupation av Västsahara. Det är
            en alltför bort ­ glömd konflikt som har pågått i snart 40 år
            i strid mot FN. Det är hög tid att frågan får en lösning och att
            Afrikas sista koloni äntligen blir fri. Ocku ­ pationsmakten använder
            sig av polis, militär och terror för att hålla tillbaka folket
            i de ockuperade delarna av Västsahara, och befolkningen behandlas
            som andra klassens invånare. Det är ett förtryck som kan fortgå
            utan att världssamfundet agerar med kraft.
          </note>
          <note>
            Marocko bryter ständigt mot folkrätten när det gäller Västsaharas
            tillgångar utan att det får några konsekvenser. Ett aktuellt exempel
            är det amerikanska oljebolaget Kosmos Energy, som har börjat borra
            efter olja i havet utanför staden Boujdour i det ockuperade Västsahara.
            Bolaget har fått licens av den marockanska ockupationsmaktens
            statliga oljebolag.
          </note>
          <note>
            Sveriges utrikesminister Margot Wallström har i ett skriftligt
            svar i riksdagen klargjort att Marocko inte har rätt att utnyttja
            de ändliga resurser som finns i Västsahara utan hänsyn till västsahariernas
            vilja. Det är bra. Men när det gäller EU skriver Wallström att
            inom ramen för EU:s associeringsavtal med Marocko sker en kontinuerlig
            dialog om utvecklingen i Västsahara.
          </note>
          <note>
            Problemet är att den dialogen inte leder till en lösning. I det
            här fallet inför EU inte några sanktioner utan utvecklar tvärtom
            handeln med ockupationsmakten. Detta, herr talman, är inget annat
            än hyckleri. Sveriges regering måste agera kraftfullt i EU mot
            borrningarna efter olja utanför Västsaharas kust samt mot den
            fortsatta ockupationen, plundringen och brotten mot de mänskliga
            rättigheterna.
          </note>
          <note>
            Och det är bråttom. Inom Polisario finns en växande grupp som
            vill återuppta den väpnade kampen eftersom mer än 20 år av fredliga
            försök att lösa konflikten har misslyckats. Men det misslyckandet
            kan inte skyllas på Polisario. Det är Marocko som har vägrat genomföra
            folkomröstningen, och det är omvärlden, med USA och EU i spetsen,
            som inte sätter press på Marocko.
          </note>
          <note>
            Sverige kan ta det första steget och kan, liksom i Palestinafrågan,
            bli ett föredöme inom EU genom att erkänna staten Västsahara.
            Riksdagen fattade ett beslut 2012, men högerregeringen brydde
            sig inte om beslutet. Nu har man i regeringsställning alla möjligheter
            att förverkliga beslutet. På det sättet skulle Sverige också aktivt
            bidra till en fredlig lösning på konflikten. Världen behöver inte
            ytterligare en väpnad konflikt.
          </note>
          <note type="speaker">
            Anf. 138 MATHIAS SUNDIN (FP):
          </note>
          <note>
            Herr talman! Demokrati är mänsklighetens bästa uppfinning. En
            värld med enbart demokratiska länder skulle vara en värld utan
            krig, utan folkmord och utan svält. Det är ingen dröm eller from
            förhoppning. Ett sådant tillstånd går att leda i bevis. Det är
            fakta.
          </note>
          <note>
            Av de 47 länder som av FN:s utvecklingsprogram anses vara de
            högst utvecklade i världen finns bara fyra icke-demokratier. En
            svältkatastrof har aldrig inträffat i en demokrati. Av världens
            20 största ekonomier är 17 demokratier. Aldrig någonsin i världshistorien
            har två demokratier krigat med varandra, och demokratier har till
            skillnad från icke-demokratier en överlägset mycket större respekt
            för sina medborgares mänskliga rättigheter.
          </note>
          <note>
            En värld med enbart demokratier skulle vara en värld utan krig,
            utan folkmord och utan svält.
          </note>
          <note>
            Förutom att alla människor givetvis förtjänar att leva i en demokrati
            ligger det också i demokratiernas intresse att världen blir mer
            demokratisk, och de som har störst chans att påverka detta är
            just demokratierna. Världens demokratiska länder är tillsammans
            planetens överlägset mäktigaste. Denna makt borde i mycket större
            utsträckning användas för att göra världen mer demokratisk.
          </note>
          <note>
            Demokratierna i världen borde samarbeta mycket närmare, gärna
            i organiserad form. Vi demokratier tycker inte lika i allt. Tvärtom
            käbblar vi ofta i många frågor. Men vi delar en gemensam värdegrund.
            Tillsammans skulle vår kraft för mer demokrati vara starkare än
            någon kraft världen någonsin tidigare har skådat.
          </note>
          <note>
            Det som är demokratiernas stora svaghet är just utrikespolitiken.
            Här regerar fortfarande realpolitiken till stor del. Inrikes,
            mot de egna medborgarna, är demokratierna kanske inte perfekta,
            men de är bra. I utrikespolitiken däremot är det okej att fjäska
            för diktatorer och indirekt eller direkt stötta det fortsatta
            förtrycket av deras egen befolkning.
          </note>
          <note>
            Det var vämjeligt att se demokratiska ledare från väst hylla
            en diktator när Saudiarabiens kung nyligen gick bort: Världen
            har förlorat en vördad ledare. Han var en man av visdom och vision,
            skrev USA:s utrikesminister John Kerry i ett uttalande. Han var
            älskad av sitt folk och kommer att bli djupt saknad, sa Tony Blair.
            Hans vision var att utbilda sitt folk, sa president Obama.
          </note>
          <note>
            Ett sätt som kung Abdullah utbildade sitt folk på var genom piskrapp.
            Senast i raden dömdes en man till 1 000 piskrapp och fick de första
            50 den 9 januari i år.
          </note>
          <note>
            Sverige skickade kungen och ett statsråd till begravningen för
            att visa respekt för denna tyrann.
          </note>
          <note>
            Regeringen har möjlighet att ställa lite av detta till rätta
            genom att riva avtalet om försvarssamarbete med Saudiarabien i
            småbitar. Det finns chans att göra det nu i vår.
          </note>
          <note>
            Givetvis krävs mycket mer än så. Världens demokratier besitter
            tillsammans en makt som är kraftfullare än något annat på denna
            planet. Den borde användas på ett mycket mer organiserat och bättre
            sätt.
          </note>
          <note>
            Demokrati är ofta många fina ord i anföranden i debatter som
            denna eller i internationella sammanhang. När det kommer till
            utrikespolitik stannar det alltför ofta vid dessa fina ord. Det
            gäller att både Sverige och andra demokratiska länder går från
            fina ord till handling och på riktigt stöder demokrati och demokratisk
            utveckling.
          </note>
          <note type="speaker">
            Anf. 139 ROBERT HALEF (KD):
          </note>
          <note>
            Herr talman! Vi diskuterar utrikespolitik och hur vi ska förhålla
            oss som nation till det som händer i världen.
          </note>
          <note>
            Jag väljer att delvis fokusera på den så kallade arabiska våren,
            som till en början var en folkresning mot diktaturer och korrupta
            samhäll s styren, och dess negativa effekter på kristna folkgrupper
            och andra minoriteter såsom yazidier och kurder i Mellanöstern.
          </note>
          <note>
            Efter att en del diktaturer och envåldshärskare har fallit har
            instabilitet uppkommit och konflikter ökat. Pågående inbördeskrig
            har bidragit till att flera hundra tusen dödats, och miljoner
            människor är på flykt undan regimer, inbördeskrig och terror från
            fundamentalistiska grupper såsom Islamiska staten och al-Qaida
            med flera.
          </note>
          <note>
            I år är det 100 år sedan folkmordet 1915 i Turkiet på de kristna
            folkgrupperna syrianer, armenier, assyrier, kaldéer och pontiska
            greker under Osmanska rikets sönderfall. Över 1,5 miljoner människor
            massakrerades brutalt på grund av sin etnicitet men främst på
            grund av sin kristna tro.
          </note>
          <note>
            De kristna folkgrupperna i Irak och Syrien, som är ättlingar
            till de m som massakrerades under folkmordet 1915, får i dag uppleva
            samma brutala våld och övergrepp. Det är massmord, förföljelse,
            deportation och tvångskonvertering till islam.
          </note>
          <note>
            Herr talman! Det är över 70 år sedan fångarna i koncentrationslägret
            Auschwitz befriades. Vi hade för några veckor sedan en minnesstund
            i riksdagen för att hedra offren och påminnas om det fruktansvärda
            som hände judar under andra världskriget.
          </note>
          <note>
            Förintelsen då flera miljoner judar blev mördade av nazister
            har fått den 27 januari som minnesdag av FN för att hedra offren
            och som en påminnelse så att något så fruktansvärt aldrig ska
            upprepas.
          </note>
          <note>
            Folkmordet 1915 på de kristna folkgrupperna i Turkiet har minnesdag
            den 24 april. Det var då det osmanska rikets ledning började att
            massakrera de kristna invånarna.
          </note>
          <note>
            Det är viktigt att även Sveriges riksdag gör denna dag till minnesdag
            för att påminna om de fruktansvärda övergrepp på människor och
            mänskligheten som utfördes i början av 1900-talet. I Sverige är
            minst 150 000 invånare ättlingar till offren för folkmordet 1915.
            Det är därför viktigt med en minnesdag för att hedra offren.
          </note>
          <note>
            Herr talman! I Irak under juli månad fick invånarna ett ultimatum
            av Islamiska staten att konvertera till islam eller dö. Över 50
            000 kristna in ­ vånare lämnade Iraks näst största stad. De fick
            fyra timmar på sig att lämna staden. IS fortsatte därefter till
            andra kristna städer och byar i Nineve ­ området. Omkring 200
            000 kristna irakier tvingades fly till den kurdiska regionen i
            norra Irak och lever nu i misär under mycket svåra förhållanden.
          </note>
          <note>
            Jag har nyligen varit i Erbil i norra Irak och besökt ett flertal
            flyktingförläggningar. Där tog jag del av vad flyktingarna har
            gått igenom, och upplevelserna är många och hemska. De har förlorat
            tilltro till och förtroende för regeringen. De är mycket besvikna
            på Iraks regering, FN och EU för att de inte har skyddat kristna
            och yazidier från övergrepp och massavrättningar. Deras barn korsfästs
            och våldtas. Kvinnor och barn kidnappas och säljs som sexslavar.
            Barn och unga killar och tjejer säljs på marknader till lägsta
            pris.
          </note>
          <note>
            Detta folkmord och övergrepp måste stoppas. FN och Arabförbundet
            måste agera tillsammans och straffa personer och länder som bidrar
            till terrororganisationen Islamiska staten.
          </note>
          <note>
            Herr talman! En fredad zon i Nineveområdet i Irak under beskydd
            av FN och EU, så som kurderna fick, är den enda räddningen för
            att de kristna folkgrupperna ska kunna överleva i sitt eget hemland.
            Annars kommer de att emigrera till Europa. Detta bör vara en prioriterad
            fråga för Europeiska unionen och FN.
          </note>
          <note>
            Herr talman! Jag är stolt och glad över att Sveriges riksdag
            den 11 mars år 2010 erkände att det som skedde under första världskriget
            1915 i Osmanska riket var ett folkmord på syrianer, armenier,
            assyrier, kaldéer och pontiska greker.
          </note>
          <note>
            Jag förväntar mig att Sveriges regering aktivt driver riksdagsbeslutet
            att Sverige bör verka inom EU och FN för ett internationellt erkännande
            av folkmordet 1915 och att Sverige bör verka för att Turkiet erkänner
            detta folkmord.
          </note>
          <note>
            Att jobba vidare för ett erkännande av folkmordet är viktigt
            för att de drabbade folkgrupperna ska få upprättelse. Över 30
            länder har erkänt folk ­ mordet, och i Frankrike är det straffbart
            att förneka det. I Turkiet är det dock förbjudet att diskutera
            frågan, och Turkiet avsätter enorma resurser för att motverka
            att länder erkänner folkmordet. Turkiet bekämpar dess ­ utom dem
            som förespråkar ett erkännande, trots att ingen anklagar dagens
            Turkiet för folkmordet 1915.
          </note>
          <note>
            Herr talman! Vi behöver stötta de moderata krafterna i regionen
            i Mellanöstern och hjälpa dem att bygga demokratiska rättsstater
            så att människosynen, människovärdet och alla människors lika,
            unika och okränkbara värde respekteras.
          </note>
          <note type="speaker">
            Anf. 140 ANNA-LENA SÖRENSON (S):
          </note>
          <note>
            Herr talman! Vi har här i kammaren i dag och i Svenska Dagbladet
            i går kunnat ta del av hur oppositionen försöker samla ihop sig
            till en gemensam utrikespolitik och oppositionspolitik när det
            gäller Sveriges engagemang i EU och FN.
          </note>
          <note>
            Man försöker måla upp en bild av att det finns en motsättning
            mellan engagemanget i FN och engagemanget i EU. Det sänder naturligtvis
            ut signaler i världen om att vi inte är eniga i Sverige om kandidaturen
            till FN:s säkerhetsråd. Därmed äventyrar vi den plats Sverige
            skulle kunna få 2017–2018.
          </note>
          <note>
            Med en plats i säkerhetsrådet kan vi verkligen göra skillnad.
            Sverige kan tala med sin starka röst. Sverige kan vara med och
            ställa krav på FN och få ett förändrat och reformerat FN som kan
            göra skillnad i världen och göra den till en bättre plats.
          </note>
          <note>
            Jag ingick i den delegation från riksdagen som besökte FN i november.
            Vi fick då många exempel på att Sverige har ett väldigt gott anseende
            i FN. Vi är en stor bidragsgivare också där. Men vi fick även
            höra att man har upplevt ett visst ointresse för FN från Sveriges
            sida under åtta år. Nu välkomnade man varmt det nyvaknade intresse
            som visas i och med den nya regeringens tillträde.
          </note>
          <note>
            Man hissade dock också en liten flagga av oro över att Sveriges
            kandidatur och försök att ta en plats i säkerhetsrådet kunde äventyras
            av att vi var lite för sent ute. De andra kandidatländerna hade
            redan börjat sitt arbete för att ta platsen. Detta är ett exempel
            på att den förra regeringen visade ett starkt ointresse för detta
            och inte var särskilt engagerad.
          </note>
          <note>
            För oss finns det som sagt ingen motsättning mellan ett engagemang
            i EU och ett engagemang i FN, tvärtom. De förutsätter varandra
            – det är vår fulla övertygelse. Det finns gott om exempel i den
            utrikespolitiska deklarationen på vårt engagemang för detta. Men
            det räcker tydligen inte för oppositionen.
          </note>
          <note>
            EU ska prata med en röst i FN. Det är viktigt att FN står starkt
            och enat och är en attraktiv aktör i världen. Det är ju som en
            attraktiv fredsaktör FN verkligen kan spela en stor och betydande
            roll. Men då måste FN vara starkt.
          </note>
          <note>
            Tyvärr har den förra regeringens engagemang också i EU varit
            så att den har skött sig men inte drivit frågor som skulle kunna
            göra EU starkt och därmed till en fredsaktör att räkna med. Den
            har inte haft något större engagemang när det gäller att driva
            en gemensam asyl- och flyktingpolitik, en ekonomi som skulle kunna
            lyfta EU, en klimat- och miljöpolitik eller en jordbrukspolitik
            som skulle kunna vara stark och ge eko ute i världen.
          </note>
          <note>
            Inte minst har regeringen inte drivit en bra arbetsmarknadspolitik
            som skulle kunna ge fler jobb och därmed ett EU med starkare ekonomiska
            muskler. Vi har alltså sett åtta år där man inte haft något större
            engagemang i de här frågorna.
          </note>
          <note>
            KD:s farhågor om att Sverige inte skulle kunna prata med en stark
            röst i FN och att vi på något vis skulle dagtinga med vårt engagemang
            för mänskliga rättigheter och demokratisk utveckling tror jag
            inte kommer att besannas.
          </note>
          <note>
            Däremot, herr talman, kan man ha farhågor om att Sverige kan
            bli en röst som ropar i öknen, om vi inte visar en enad linje
            när det gäller kandidaturen till FN:s säkerhetsråd och om det
            inte finns ett utrymme, en plattform eller en arena där vi kan
            agera för ett reformerat FN som är en global aktör som kan verka
            för fred, säkerhet och humanitära insatser och därmed arbeta för
            en rimligare jord att leva på.
          </note>
          <note>
            Jag hoppas att vi i framtiden kan framhålla att vi ska samlas
            kring detta, inte visa upp splittring.
          </note>
          <note>
            (Applåder)
          </note>
          <note type="speaker">
            Anf. 141 MARGARETA CEDERFELT (M) replik:
          </note>
          <note>
            Herr talman! Min fråga eller kommentar till Anna-Lena Sörenson
            handlar om det svenska engagemanget inom FN och de tidigare åtta
            åren.
          </note>
          <note>
            Jag vill nämna ett fördrag, Arms Trade Treaty, som förhandlades
            under Alliansens regim och där Sverige var ett av de ledande länderna.
            Sverige intog en klar och tydlig ledarposition, såg till att förhandlingarna
            gick framåt och bistod andra länder med faktakunskaper och bistånd
            för att få igenom fördraget. Jag nämner detta som ett exempel
            på tydligt arbete från alliansregeringen.
          </note>
          <note>
            Min motfråga till Anna-Lena Sörenson är: Vilka frågor prioriterar
            Socialdemokraterna inför kandidaturen till FN:s säkerhetsråd,
            utöver att tala om kandidaturen?
          </note>
          <note type="speaker">
            Anf. 142 ANNA-LENA SÖRENSON (S) replik:
          </note>
          <note>
            Herr talman! Margareta Cederfelt visade på ett bra exempel på
            hur Sverige agerar och kan agera med en stark röst i FN, nämligen
            när vi var med och drev igenom ATT-avtalet.
          </note>
          <note>
            Däremot har det saknats andra insatser när det gäller till exempel
            nedrustningspolitiken, som jag vet att vi kommer att få höra mer
            om senare, och när det gäller kamp för mänskliga rättigheter och
            humanitära insatser.
          </note>
          <note>
            Vi har heller inte sett särskilt mycket av svenskt engagemang
            när det gäller FN-insatser ute i världen. Därför är vi glada över
            att vi kan vara med och göra en insats i Mali. Vi hoppas få se
            mer av det så småningom.
          </note>
          <note>
            När det gäller Sveriges prioriterade områden har utrikesministern
            redogjort för dem flera gånger. Jag hoppas att vi alla står bakom
            dem. Det handlar om att skapa fred och säkerhet i världen, och
            det handlar om att arbeta för jämlikhet och jämställdhet och lyfta
            upp inte minst kvinnors och flickors rättigheter.
          </note>
          <note type="speaker">
            Anf. 143 MARGARETA CEDERFELT (M) replik:
          </note>
          <note>
            Herr talman! Jag har några kommentarer om Arms Trade Treaty.
            Det är i allra högsta grad ett avtal som påverkar nedrustningen.
            Det är i allra högsta grad ett avtal som ser till att bevaka de
            mänskliga rättigheterna, inte minst när det gäller barnsoldater
            och begränsning av deras tillgång till begagnade vapen.
          </note>
          <note>
            Jag tycker att Arms Trade Treaty är ett exempel på ett konkret
            arbete för att öka de mänskliga rättigheterna och freden i världen.
            Jag undrar därför: Vilka konkreta åtgärder driver Socialdemokraterna
            som ska kunna genomföras i syfte att förbättra de mänskliga rättigheterna?
          </note>
          <note type="speaker">
            Anf. 144 ANNA-LENA SÖRENSON (S) replik:
          </note>
          <note>
            Herr talman! Återigen: ATT är ett jättebra exempel på när man
            har kunnat samlas kring något som är väldigt bra för freden och
            säkerheten i världen. Det är väldigt bra att Sverige har varit
            med och spelat en stor roll där. Det ska vi göra i fortsättningen
            också.
          </note>
          <note>
            Regeringen kommer att se till att Sverige verkligen tar del och
            tar ett ansvar, inte minst i de insatser som görs på plats ute
            i världen. Men för att vi ska kunna spela en roll och bli starka
            är det också viktigt att vi blir medlemmar i FN:s säkerhetsråd.
            Jag hoppas att vi kan samlas kring det och vara enade så att vi
            kan visa världen att vi kan ta en plats, att Sverige är en bra
            kandidat och att vi kan göra skillnad när vi väl är där. Låt oss
            enas om det, Margareta Cederfelt.
          </note>
          <note type="speaker">
            Anf. 145 MARIA WEIMER (FP) replik:
          </note>
          <note>
            Herr talman! Jag skulle vilja ta tillfället att rätta till några
            felaktigheter som har påståtts här i kammaren.
          </note>
          <note>
            Anna-Lena Sörenson menar att Alliansen inte drev någon FN-politik.
            Jag skulle vilja påstå att motsatsen är sann. Vi har också alla
            här i kammaren i våra tal i dag gett stöd för den kampanj som
            pågår till säkerhetsrådet. Folkpartiet tycker att den kampanjen
            är viktig. Självklart ska vi ta en plats i säkerhetsrådet och
            också driva en aktiv politik där.
          </note>
          <note>
            Det talas om FN-insatser. Jag kanske kan påminna om att initiativet
            till Sveriges bidrag till insatsen i Mali togs av alliansregeringen.
            Självklart står vi också bakom att vi ska bidra till fler FN-insatser.
            Det är ett viktigt bidrag till fred och säkerhet i världen.
          </note>
          <note>
            Den kritik som vi riktar handlar om det bristande EU-engagemang
            och den bristande prioritering av EU-frågorna som vi ser. Det
            handlar bland annat om att vi inte har någon EU-minister i den
            nya regeringen, att hanteringen av EU-nämnden har varit minst
            sagt klantig de senaste månaderna och att man missar att åka på
            viktiga utrikesministermöten.
          </note>
          <note>
            Det antyder att regeringen prioriterar ned EU-frågorna, och det
            är vi oroliga för.
          </note>
          <note type="speaker">
            Anf. 146 ANNA-LENA SÖRENSON (S) replik:
          </note>
          <note>
            Herr talman! Min kritik består i att jag tycker att oppositionen
            talar med kluven tunga. Man säger att man står bakom en kandidatur
            till FN:s säkerhetsråd. Fattas bara! Men samtidigt säger man att
            man inte tror att engagemanget räcker för båda delarna. Det tycker
            jag är att visa på att vi inte har en enad front när det gäller
            att vi vill bli medlemmar i FN:s säkerhetsråd.
          </note>
          <note>
            När vi var i FN i november var detta något som blev mycket tydligt
            för oss. Om vi ska ha en möjlighet, om vi ska kunna ta den här
            platsen och göra skillnad i FN och därmed i världen, vill man
            se att vi är eniga i Sverige. Annars försämras, herr talman, våra
            möjligheter att ta den positionen. Jag tycker att oppositionen
            ska ta till sig det och vara lite mer rädda om den bilden.
          </note>
          <note>
            För övrigt är vi väldigt positiva till det initiativ som man
            tog när det gäller Mali.
          </note>
          <note type="speaker">
            Anf. 147 MARIA WEIMER (FP) replik:
          </note>
          <note>
            Herr talman! Återigen vet jag inte om budskapet har gått fram.
            Vi stöder och förespråkar naturligtvis en aktiv FN-politik. Det
            vi är oroliga för är att EU-engagemanget har nedprioriterats.
            Jag återupprepar: Det finns ingen EU-minister i regeringen. Vi
            har missat viktiga utrikesministermöten, där man låter ambassadören
            företräda Sverige och där varken utrikesministern eller kabinettssekreteraren
            deltar i centrala diskussioner om Ukraina. Det tycker vi är synd.
          </note>
          <note>
            Vi ser också att språkbruket handlar mycket mer om att Sverige
            ska ha en självständig röst på egen hand i stället för att betona
            vikten av en gemensam europeisk utrikespolitik. Det var lite bättre
            nu i utrikesdeklara ­ tionen jämfört med regeringsförklaringen,
            måste jag säga.
          </note>
          <note>
            Det är de bitarna vi ser som oroar oss, att Sverige förlorar
            sin starka röst i Rysslandskritiken i EU som vi har fört i så
            många år. Det är vad det handlar om. FN-politiken tror jag att
            vi är eniga om. Men det betyder inte att vi får förlora det viktiga
            forum som EU innebär för Sverige.
          </note>
          <note type="speaker">
            Anf. 148 ANNA-LENA SÖRENSON (S) replik:
          </note>
          <note>
            Herr talman! Att vi ska prata med gemensam röst kommer naturligtvis
            från en övertygad Natoanhängare. Vi tycker att en viss självständighet
            när det gäller vår försvars- och säkerhetspolitik är viktig. Men
            den debatten får vi ta vid ett annat tillfälle.
          </note>
          <note>
            Jag skulle vilja returnera frågan till Maria Weimer. Vad gör
            en EU-minister för skillnad när det gäller Sveriges engagemang
            i EU? Den frågan skulle jag vilja ha svar på.
          </note>
          <note>
            Det andra är en rekommendation om att oppositionen skulle kunna
            uppträda lite mer konstruktivt i EU-nämnden. Just nu tycker jag
            att det väldigt mycket handlar om kritik i formfrågor och att
            man förvandlar EU-nämnden till en allmän utrikespolitisk arena
            där man kan spela upp sina egna hjärtefrågor.
          </note>
          <note type="speaker">
            Anf. 149 GÖRAN PETTERSSON (M):
          </note>
          <note>
            Herr talman! Jag upplever just nu en närmast absurd situation.
            Samtidigt som det i Minsk pågår förhandlingar om Europas framtid
            som är väldigt viktiga under vår levnadstid har vi här i kammaren
            en avslagen debatt om utrikespolitik. Men som flera talare har
            sagt tidigare: Utrikespolitik är något som det här parlamentet
            brukar vara mycket enigt om. De skiljaktigheter som har funnits
            i dag är ganska väl belysta från talarstolarna, så jag tänkte
            hålla ett kort anförande, lite med utgångspunkt i situationen
            i Ukraina.
          </note>
          <note>
            Låt mig börja med att vara tydlig med att vi i dag likt på 90-talet
            upplever ett krig som pågår i Europa – inte utanför Europa utan
            i Europa, på europeisk mark. Liksom på 90-talet är FN verkningslöst.
            Det är en kris som nu måste lösas av oss européer själva.
          </note>
          <note>
            Tysklands förbundskansler Merkel drar för tillfället ett tungt
            lass genom att bearbeta Putin samtidigt som hon håller ihop den
            europeiska hemmafronten, beaktande alla de intressen som finns
            och framför allt beaktande Polens historiska erfarenheter och
            samtidigt vårdande den transatlantiska länken.
          </note>
          <note>
            För EU:s del gäller det nu att hålla samman och låta de ekonomiska
            sanktionerna mot Putinregimen verka fullt ut. Samtidigt som man
            gör det måste de ekonomiska reformerna inom EU fortsätta, inkluderande
            handelsavtalet med USA, för det är bara ett ekonomiskt friskt
            och starkt EU som har chans att ta sig an de utmaningar som Ukrainakrisen
            innebär.
          </note>
          <note>
            För Natos del – den andra viktiga europeiska säkerhetsaktören
            – gäller det nu att återta initiativet och förhindra att man ånyo
            kommer i efterhand. Jag skulle uppfatta det bra för europeisk
            säkerhet om Nato nu agerade med amerikansk och gärna tysk truppnärvaro
            i de medlemsländer som upplever att de står närmast på dagordningen
            för den ryska expansionismen.
          </note>
          <note>
            På så sätt skulle man kunna bidra till en minskad risk för eskalering
            av konflikten genom att höja tröskeln, genom ett agerande som
            är icke-hotande mot Ryssland men är en tydlig snubbeltråd, som
            skulle kunna förhindra att Putinregimen frestades att ta ytterligare
            steg i sin expansionism.
          </note>
          <note>
            För Sverige gäller det att inom EU stödja det tyska arbetet med
            att bringa ekonomisk ordning i EU-klassen samt se till att vi
            solidariskt upprätthåller sanktionspolitiken.
          </note>
          <note>
            Om man, även om oddsen ser dåliga ut, lyckas uppnå ett fredsavtal
            i Minsk som leder till att de militära striderna i Ukraina upphör,
            återstår ett gigantiskt arbete. Efter andra världskriget utarbetade
            den tidigare amerikanske generalstabschefen, dåvarande utrikesministern
            George Marshall, en plan för återuppbyggnaden av Tyskland, en
            plan som sedan sattes i verket med stöd av alla de västliga demokratierna
            och som lyckades återförena Tyskland i den civiliserade västra
            sfären och skapa en positiv demokratisk utveckling.
          </note>
          <note>
            Ett liknande gigantiskt arbete står framför oss i Ukraina, om
            den militära konflikten upphör.
          </note>
          <note>
            Ett embryo till en liknande plan utarbetas i dag i Washington,
            dock inte vid det amerikanska utrikesdepartementet utan ett antal
            kvarter därifrån, vid Internationella valutafonden, under ledning
            av dess chef Christine Lagarde. Det är ett arbete som Sverige
            borde vara noga med att ta aktiv del i och stödja, för Ukraina
            är en del av vårt Europa, och vår säkerhet beror på utvecklingen,
            att vi bygger en stabil, fungerande stat.
          </note>
          <note type="speaker">
            Anf. 150 KENNETH G FORSLUND (S) replik:
          </note>
          <note>
            Herr talman! Jag har full förståelse för och delar den oro som
            Göran Pettersson känner för utvecklingen i Ukraina, den aggression
            som pågår där och de faror och den spänning som finns i stora
            delar av östra Europa. Men jag tror att man ska vara försiktig
            med att i nuläget placera ut ytterligare trupper för att inte
            ytterligare öka spänningen.
          </note>
          <note>
            Jag tror att det är viktigt – jag har pekat på det tidigare i
            debatten – att de medel som EU har för att svara på den aggressiva
            ryska politik som vi ser i Ukraina är sanktionsinstrumenten, alltså
            att svara med politiska och ekonomiska instrument och inte med
            militära.
          </note>
          <note>
            När det gäller Marshallplanen var det inte bara Tyskland utan
            stora delar av Europa, däribland Sverige, som fick del av den.
          </note>
          <note type="speaker">
            Anf. 151 GÖRAN PETTERSSON (M) replik:
          </note>
          <note>
            Herr talman! När det gäller det som jag sade om vad Nato borde
            göra ligger den beslutsmakten inte här.
          </note>
          <note>
            Att man ligger före leder till att man inte behöver använda olika
            saker. Det råd som jag framförde var det som den förre säkerhetsrådgivaren
            till Jimmy Carter, Zbigniew Brzezinski, gav när han vittnade i
            den amerikanska senaten. Det var just för att undvika att försätta
            sig i en situation där alternativen blir mycket sämre.
          </note>
          <note type="speaker">
            Anf. 152 KENNETH G FORSLUND (S) replik:
          </note>
          <note>
            Herr talman! Det är alldeles riktigt att Sverige inte är medlem
            i Nato. Jag tillhör ett parti som tycker att Sverige inte heller
            borde bli medlem i Nato. Göran Pettersson tycker att Sverige borde
            bli medlem i Nato. Då skulle det vara en fråga som skulle avgöras
            här.
          </note>
          <note>
            Jag tror ändå att ytterligare trupp just nu i länder som man
            spekulerar i att de i framtiden skulle vara hotade skulle öka
            spänningen och späda på den ryska beskrivningen av att Ryssland
            är alltmer trängt av ett aggressivt Nato och så vidare. Jag tror
            att man ska tänka sig för mycket noga innan man gör det.
          </note>
          <note>
            Marshallplanen var bra, och det är viktigt att komma ihåg att
            det var möjligt för alla europeiska länder att ta del av den.
            Östeuropeiska länder under kommunistförtrycket fick inte lov att
            ta emot pengarna. Sverige som ett neutralt och alliansfritt land
            då tillhörde ändå den fria världen som kunde ta emot pengarna.
            I dag jobbar EU med sina olika fonder på ett liknande sätt, vilket
            är ett viktigt arbete.
          </note>
          <note type="speaker">
            Anf. 153 GÖRAN PETTERSSON (M) replik:
          </note>
          <note>
            Herr talman! Det gläder mig att vi har en samsyn i fråga om behovet
            av en ny Marshallplan. Det gäller inte bara det ekonomiska stödet.
            Det gäller också stödet för byggande av starka institutioner.
            Är det någonting som vi har lärt oss av situationen i Ukraina
            och även i många länder i Europa inom EU så är det att om man
            inte har fungerande institutioner under demokratisk kontroll blir
            ekonomiskt stöd att kasta bra pengar efter dåliga.
          </note>
          <note type="speaker">
            Anf. 154 KENT EKEROTH (SD):
          </note>
          <note>
            Herr talman! Jag har funderat mycket och länge över sjuklövern
            och varifrån de har fått idén att mångkultur är så fantastiskt
            och fabulöst som de brukar framhålla i den här kammaren. Det mångkulturella
            experimentet har bevisligen fallerat från dag ett i Sverige. Så
            det är knappast härifrån som det svenska exemplet kommer. Det
            måste alltså vara något annat som har fått sjuklövern att tro
            att massinvandring och mångkultur är bra. Då återstår bara resten
            av världen, en internationell lärdom som måste motivera sjuklövern.
          </note>
          <note>
            Vi kan då ta en titt på dessa fantastiska exempel. Runt om i
            världen visar olika etniska och religiösa grupper hur fantastiskt
            de lever tillsammans. Låt oss för ett ögonblick ta oss en titt
            på det.
          </note>
          <note>
            Vi har till exempel Irak, där sunnimuslimer och shiamuslimer
            lever sida vid sida i en fantastisk harmoni, eller hur? Det finns
            små skillnader mellan shia och sunni, men denna lilla skillnad
            lyckas de överbrygga jättebra. Det bevisar historien, eller hur?
            För att inte tala om deras förhållande till grannen i norr, nämligen
            kurderna. Kurderna har också en jättebra relation med araberna
            i Irak eller för den delen turkarna i Turkiet. Det är alltså ytterligare
            ett exempel på hur fantastiskt olika grupper samverkar med varandra
            även om de förvisso har samma religion i detta fall.
          </note>
          <note>
            Vi har det fantastiska samarbetet och samvaron i Nigeria mellan
            muslimerna i norr och de övriga i söder, vilket ni nu för tiden
            kan läsa om i svenska medier.
          </note>
          <note>
            Vi har också det mångkulturella lyckoriket Sudan. I Darfur är
            människorna muslimer, och i övriga Sudan är de också muslimer.
            Trots att alla är muslimer lyckas de komma överens jättebra, eller
            hur? Skillnaden mellan människorna i Sudan och människorna i Darfur
            är att sudaneserna är arabiskättade och människorna i Darfur är
            afrikaner.
          </note>
          <note>
            Sedan har vi Sydsudan, som kom jättebra överens med Nordsudan
            till den grad att det blev ett inbördeskrig och en ny stat bildades,
            alltså Sydsudan, som i sin tur sedan blev så spännande, som Fredrik
            Reinfeldt kanske skulle ha sagt, att det inte blev ett inbördeskrig
            i Sydsudan baserat på etniska konfliktlinjer. Motsatsernas fredliga
            dynamik, som Carl Bildt kanske skulle ha kallat det.
          </note>
          <note>
            Sedan har vi självfallet Syrien som, förutom att det pågår ett
            inbördeskrig, såklart inte alls ger sig på minoriteter. Vi ser
            i dag till exempel alawiterna, som på grund av en annorlunda tolkning
            av islam inte alls förföljs av sunni- eller shiamuslimer. Det
            är alltså ren lycka där också.
          </note>
          <note>
            Ett annat exempel på lycklig symbios är Centralafrikanska republiken,
            där den etniska uppdelningen i minst fyra olika grupper inte har
            lett till etniska konflikter och där kristna och muslimer sitter
            och håller varandra i hand och sjunger Kumbaya .
          </note>
          <note>
            Herr talman! Som ni säkert har förstått var jag sarkastisk i
            det som jag nyss sade. Faktum är att alla dessa konflikter kännetecknas
            av stor brutalitet och ett enormt lidande för många människor
            – allt utifrån religiösa och etniska konflikter, vilket är normaltillståndet
            i den värld vi lever i och har varit så sedan historiens begynnelse.
            Det är självfallet tragiskt, men dessa konflikter som jag radade
            upp nu är inte de enda.
          </note>
          <note>
            Vi har konflikter på Filippinerna mellan muslimerna på södra
            ön och den övriga befolkningen, och enligt vissa uppskattningar
            har 120 000 människor dött. Vi har konflikter i västra Kina mellan
            uigurerna och kineserna. Vi har konflikter i Kashmir mellan muslimer
            och hinduer. Vi har konflikter i Rwanda mellan tutsier och hutuer.
            Vi har konflikter i södra Thailand mellan muslimer och övriga.
            Listan kan göras mycket lång.
          </note>
          <note>
            Inte nog med det. Även till synes små skillnader ger upphov till
            konflikter. Titta bara på Europa. I Jugoslavien stod konflikten
            både mellan religiösa grupper, kristna och muslimer, och mellan
            etniska grupper, till exempel serber och kroater. Vi har Spanien,
            där det är konflikt mellan katalanerna, baskerna och spanjorerna.
            Vi har Belgien, där inte ens flamländare och holländare kan komma
            överens. Vi har Ukraina, där ryssar och ukrainare inte kommer
            överens speciellt bra. Vi har Ryssland och Tjetjenien. Vi har
            irländare och engelsmän, protestanter och katoliker och så vidare.
          </note>
          <note>
            Jag kan stå och babbla om dessa konflikter tills vi alla måste
            gå hem och lägga oss. Det är en närmast aldrig sinande ström av
            exempel på hur olika religiösa och etniska grupper inte förmår
            att leva i samförstånd och välstånd. Ibland är skillnaderna stora,
            ibland är de små. Resultatet har alltid varit detsamma, nämligen
            konflikt. Ibland har det varit mellan stater men framför allt
            inom stater.
          </note>
          <note>
            Trots allt detta och trots de otaliga brutala, grymma och utdragna
            konflikter som har rasat i vår värld genom historien baserat på
            dessa etniska och religiösa skillnader står ni här i kammaren
            och försöker pracka på Sverige och svenska folket något som i
            princip aldrig fungerat, nämligen mångkultur.
          </note>
          <note>
            Jag får ibland frågan: Varför gör sjuklövern så här? Varför vill
            de ha massinvandring och mångkulturalism? I ärlighetens namn kan
            jag inte svara på det. Det är närmast helt oförståeligt att ni
            i ljuset av det som händer i Sverige i dag och det som händer
            och har hänt i världen genom historien fortfarande står i denna
            kammare och inbillar er själva att den mångkulturella ordning
            som ni vill pracka på svenska folket men själva flyr från, eftersom
            ni väljer att inte bo i dessa områden, skulle fungera. När till
            och med flamländare och valloner i Belgien inte kan samsas, tror
            ni då på fullt allvar att de disparata grupper som ni importerar
            till Sverige kommer att göra det? Vi har redan sett effekterna
            av detta – svenskfientlighet, kvinnofientlighet och den importerade
            antisemitismen.
          </note>
          <note>
            När ni andra 2011 stod och yrade om den arabiska våren och kände
            er allmänt rosa och fluffiga förespådde jag vad som skulle hända
            eftersom jag förstod dessa religiösa och etniska konflikter, någonting
            som ni aldrig har gjort.
          </note>
          <note>
            Ni står här och talar om internationell politik där den röda
            tråden i princip alltid är de konflikter som existerar runt om
            i världen. Ändå förstår ni inte sambandet. Trots att det är så
            uppenbart som det kan bli förespråkar ni en situation i Sverige
            som ni står här och försöker lösa i andra länder. Dummare än så
            blir det inte, herr talman.
          </note>
          <note type="speaker">
            Anf. 155 KENNETH G FORSLUND (S) replik:
          </note>
          <note>
            Herr talman! Kent Ekeroth ägnar sig åt en ganska omfattande demonisering
            av alla andra människor än de som är tämligen exakt lika oss själva
            här i Sverige, i alla fall merparten av oss.
          </note>
          <note>
            Med den logik som Kent Ekeroth har, om man tittar ut över världen
            på exempelvis USA, borde i princip det amerikanska inbördeskriget
            fortfarande pågå och till och med vara betydligt mer omfattande
            än vad det ursprungligen var.
          </note>
          <note>
            Jag kommer från en bygd som kännetecknas av att vi slöt det första
            fredsavtalet mellan Sverige, Norge och Danmark år 1101. Sedan
            slogs vi 557 år till fram till freden i Roskilde. Det var inte
            för att vi hade olika religioner.
          </note>
          <note>
            Johan Nissinen, en annan sverigedemokrat, hörde vi tidigare i
            debatten göra en utmärkt exposé över den svenska ekonomiska historien,
            och vi kunde konstatera att den var ganska beroende av att vi
            också hade invandrare till Sverige.
          </note>
          <note>
            Sydafrika, Kent Ek e roth, var ett land där man särade på folkgrupper.
            Det kallades apartheid. Är det detta som är ditt alternativ?
          </note>
          <note type="speaker">
            Anf. 156 KENT EKEROTH (SD) replik:
          </note>
          <note>
            Herr talman! Jag vet inte om Kenneth G Forslund lyssnar på vad
            jag säger. Jag nämnde flamländare och valloner, jag nämnde irländare
            och engelsmän, jag nämnde katoliker och protestanter – alltså
            de som är som vi själva som Forslund yrar om att jag inte pratar
            om.
          </note>
          <note>
            Hela poängen med mitt anförande var att både stora och små skillnader
            leder till de konflikter vi sett mellan protestanter och katoliker,
            mellan irländare och engelsmän och mellan vad det nu kan vara.
          </note>
          <note>
            Forslund nämnde USA, som om nu det vore något föredöme, där gettona
            är allestädes närvarande, där ekonomin går åt skogen och där det
            är jättestora konflikter mellan olika samhällen och i samma städer.
            Eller varför inte nämna indianerna och européerna som kom dit
            och den konflikten där indianerna utrotades – men det bryr sig
            Forslund antagligen inte om – eller aboriginerna i Australien
            när européerna kom dit eller vad det nu kan vara? Det har aldrig
            f ungerat, men ni står här och yr ar om att det fungerar.
          </note>
          <note>
            Sydafrika är ett annat utmärkt exempel på etniska konflikter.
            Allting handlar inte om religion; det handlar också om etnicitet.
            Sydafrika är ett utmärkt exempel på det. Här står alltså Forslund
            och bevisar min tes utan att själv veta om det. Det är ganska
            komiskt.
          </note>
          <note type="speaker">
            Anf. 157 KENNETH G FORSLUND (S) replik:
          </note>
          <note>
            Herr talman! Jag får nog fundera länge över det repliksvaret
            och framför allt den sista delen av det.
          </note>
          <note>
            Det är intressant när Kent Ekeroth pekar på konflikten mellan
            flamländare och valloner, för då förstår man ju att toleransen
            hos Kent Ekeroth för skillnader inte är stor. Flamländarna var
            för övrigt den grupp som var viktig för att grundlägga en hel
            del av det svenska ekonomiska undret genom att de kom hit och
            lärde oss saker som vi inte kunde innan. Det var en kuns kaps-
            och hantverksskicklighets import som var väsentlig för svensk
            ekonomisk utveckling och för hela det svenska samhällets utveckling.
          </note>
          <note>
            Om vi hoppar snabbt framåt i den ekonomiska historia som Johan
            Nissinen från ditt eget parti beskrev tidigare i debatten kommer
            vi till 60- och 70-talens arbetskraftsinvandring. Svenska företag
            åkte runt i Europa, företrädesvis Östeuropa men också andra delar,
            och hämtade folk på helgen för att ställa dem vid produktionsapparaten
            måndagen direkt efter. Det var också viktigt för att bygga vårt
            svenska välstånd.
          </note>
          <note>
            (Applåder)
          </note>
          <note type="speaker">
            Anf. 158 KENT EKEROTH (SD) replik:
          </note>
          <note>
            Herr talman! Återigen förstår inte Forslund vad han själv säger.
            Han pratar om att jag inte har någon tolerans för de små skillnaderna
            mellan valloner och flamländare. Men det är inte jag som vill
            att Flandern ska bli ett eget land utan flamländarna själva. Det
            är inte jag som har hittat på den här konflikten. Konflikten uppstod
            inte 1981 när jag föddes. Det är ju de som inte kan komma överens.
            Det är det som är problemet över hela världen i smått som stort.
          </note>
          <note>
            Sedan kommer det vanliga försöket att byta ämne när han pratar
            om vallonerna som kom till Sverige och byggde upp svensk industri.
            Var det några hundra? Det är ungefär så många som vi tar emot
            på några timmar under en dag. Vi tar emot 2 000–3 000 i veckan.
            Vi tog emot några hundra valloner över en 30- eller 50-årsperiod.
            Det är inte ens jämförbart, och dessutom i vårt närområde. Men
            inte ens i vårt närområde fungerar det.
          </note>
          <note>
            Jag har inte hört ett enda argument om de etniska och religiösa
            konflikter som motbevisar det som Forslund och hans socialdemokrater
            står för.
          </note>
          <note>
            (Applåder)
          </note>
          <note type="speaker">
            Anf. 159 AMINEH KAKABAVEH (V):
          </note>
          <note>
            Herr talman! I dag har många olika områden diskuterats i denna
            utrikespolitiska debatt. Jag vill härmed lyfta några frågor när
            det gäller kvinnors och barns rättigheter.
          </note>
          <note>
            Jag vill börja med Iran, som inte har diskuterats så mycket i
            dag. Den islamiska diktaturregimen i Iran har varat i mer än tre
            decennier. Det barbari och förtryck som har utövats mot kvinnor,
            barn och mänskliga rättigheter är omfattande och går inte att
            beskriva på bara några minuter.
          </note>
          <note>
            Vi glömmer inte syraattackerna mot kvinnors ansikten i provinsen
            Esfahan i slutet av förra året då minst 15 kvinnor mördades. Flera
            som protesterade mot regimens attacker sitter fortfarande i fängelse.
            I Iran förekommer syraattacker, steningar och lynchningar mot
            kvinnor och människor som arbetar för barnens rättigheter, för
            att barn inte ska arbeta. Det är många aktivister som sitter i
            fängelse i åratal och i decennier. Det är ett av de länder där
            det förekommer, inte bara i Saudiarabien.
          </note>
          <note>
            I det barbariska Saudiarabien vet vi att debatten i dag är het.
            Med all rätt ska en regim som den i Saudiarabien skuldbeläggas
            för den apartheid som råder, och man ska inte handla mer med landet.
            Jag kan påminna om vad som tidigare har sagts i den här kammaren
            av Carl Bildt. När jag frågade i talarstolen varför man skulle
            ha vapenexport till Saudiarabien och Pakistan, där man lynchar
            kvinnor och inte har respekt för kvinnors rättigheter, svarade
            Carl Bildt att man måste handla med dem för att kunna prata med
            dem. Det är ett hyckleri att kvinnorna aldrig har varit på den
            förra regeringens dagordning.
          </note>
          <note>
            Det är glädjande att Margot med sitt engagemang vill lyfta fram
            dessa frågor och att feministiska och mänskliga rättigheters värden
            ska vara svenska värden. Det är väldigt uppmuntrande. Men jag
            är ledsen att jag inte kan vara optimistisk när det gäller stater
            som Saudiarabien, Pakistan och Iran. Det är bra försök, men det
            handlar inte om att man ska skicka vapen till ett land som Saudiarabien
            som i sin tur hjälper och understöder Daeshgruppen, al-Shabab
            och alla andra som utgör det största hotet i dag mot mänskligheten,
            de civila och kvinnorna i den så kallade muslimska världen.
          </note>
          <note>
            De islamistiska grupperna får också understöd av Turkiet, som
            har en president som heter Recep Tayyip Erdo ǧ an. Han uttalade
            sig nyligen om aborträtten och sade att fyra barn är Guds gåva
            och att de andra ska man ha när det blir krig. Kvinnors rättigheter
            inskränks. Kvinnor som skrattar offentligt eller inte bär slöja
            ska kallas för horor. Det är en president i ett land som heter
            Turkiet som säger detta. Vad ska vi ha för förväntningar på de
            olika budbärarna för dessa stater som i dag kan vara al-Qaida,
            al-Shabab eller Boko Haram , som i dag i Nigeria har m ördat flera
            tusentals människor? Tusentals flickor och kvinnor är fortfarande
            i deras händer, men ingen i det internationella samfundet har
            pratat om vad man ska göra för att de här flickorna som är kidnappade
            av Boko Haram ska frisläppas.
          </note>
          <note>
            Mitt i allt detta elände finns det en ljusning. Det är kvinnorna,
            mina vänner, som faktiskt har gjort skillnad. Kurdiska kvinnor
            och kvinnor i Roshava i Kobane har stått emot det barbari som
            dessa regimer hjälper till att skicka till sitt eget folk. Det
            var kvinnorna i den kurdiska delen av Syrien som stod emot Daesh
            och Isis. Det var också de som kämpade för sina rättigheter och
            som trotsade religionen, patriarkatet, hedersförtrycket och regimen.
            Trots allt detta mångfaldigade förtryck har de vunnit det kriget.
          </note>
          <note>
            Därför finns all anledning för den svenska regeringen att stödja
            och erkänna Rojava. Om man inte gör det och inte ger hjälp till
            återuppbyggnaden av Kobane kommer vi att förlora många andra minoriteter
            som nu söker sig en trygg plats. Det är Kurdistan i Irak. Låt
            också Kurdistan i Turkiet och Syrien vara platser där andra minoriteter,
            kvinnor, barn och kurderna själva får rättighet, möjlighet och
            trygghet att vara!
          </note>
          <note>
            Därför är det min uppmaning, men också min förväntning, att den
            svenska regeringen stärker kvinnors och barns rättigheter i världen,
            inte minst i Mellanöstern, stöder de kurdiska kantonerna i Rojava
            och ser till att konflikten i Turkiet mellan kurderna och den
            turkiska staten helt enkelt löses. Den löses inte genom att deras
            ledare sitter 14 år i fängelse, utan bara genom en fredlig lösning
            på all världens problematik, och det hoppas jag att vi kommer
            att jobba med framöver.
          </note>
          <note type="speaker">
            Anf. 160 FREDRIK MALM (FP) replik:
          </note>
          <note>
            Herr talman! Jag instämmer i allt väsentligt i det som Amineh
            Kakabaveh beskriver kring situationen för kvinnor i Mellanöstern
            och nödvändigheten att stödja kvinnor, barn och civila. I det
            avseendet har jag en fråga till Amineh.
          </note>
          <note>
            Skyddet av kvinnor och barn mot Daesh förutsätter i slutändan
            militärt stöd. Kobane befriades efter de flygattacker som genomfördes
            av USA-koalitionen. Detsamma gäller befrielsen av Sinjar och yazidierna
            där. Dessa attacker utgår från de militära flygbaser som Vänsterpartiet
            har gått till val på att USA ska avveckla. Står Amineh Kakabaveh
            fortfarande bakom kravet att USA ska avveckla sina militärbaser?
          </note>
          <note type="speaker">
            Anf. 161 AMINEH KAKABAVEH (V) replik:
          </note>
          <note>
            Herr talman! Jag tackar Fredrik Malm för frågan.
          </note>
          <note>
            Jag vill påminna Fredrik Malm och kammaren om att det finns en
            illusion om att det är USA som står för freden och USA som står
            mot Daesh. Så är det inte. Varför har man lyckats stå emot Daesh
            i Kobane? Jo, därför att det var ett enat folk. Det var inte några
            politiska partier. Majoriteten av dem som stod i bräschen var
            kvinnor. Utan att ha någon jättestor eller avancerad vapenutrustning
            har de kunnat stå emot detta.
          </note>
          <note>
            De enstaka bombningarna har säkerligen påverkat i vissa fall.
            Men USA:s strategi i hela Mellanöstern och Irak är totalt bortkastad.
            De talar nu om att den här gruppen utgör ett hot mot Europa och
            USA och att de ska ha sina baser. Men USA skyddar inte människorna
            där. Det är USA som har gjort att Daesh blivit så stort i Mosul
            och andra områden.
          </note>
          <note type="speaker">
            Anf. 162 FREDRIK MALM (FP) replik:
          </note>
          <note>
            Herr talman! De styrkor som har funnits på marken i Kobane, runt
            Sinjar/Shingal och Makhmour och på andra håll har lyckats befria
            de här områdena och hålla frontlinjerna mot IS tack vare de flygattacker
            som ägt rum. Kobane var kanske ett halvt dygn eller ett dygn från
            att falla helt och hållet för några månader sedan. Nu har man
            steg för steg tagit tillbaka staden, och det har också skett tack
            vare de flygattacker som gjorts.
          </note>
          <note>
            De yazidiska kvinnor och barn som Amineh Kakabaveh vill skydda
            hade fortfarande suttit kvar uppe på Sinjarbergen om man inte
            kunnat evakuera dem, och förutsättningen för detta var en amerikansk
            militär närvaro. Vi kommer aldrig ifrån det. Det blir väldigt
            märkligt att säga att vi ska skydda kvinnorna men att USA ska
            lämna sina militära baser i regionen. Det är en omöjlig kombination.
          </note>
          <note type="speaker">
            Anf. 163 AMINEH KAKABAVEH (V) replik:
          </note>
          <note>
            Herr talman! Både jag och Fredrik Malm vet om att USA:s strategi
            inte handlar om att skydda. USA söker sin egen strategi.
          </note>
          <note>
            Men jag håller med om att det behövs ett FN-mandat om vi ska
            kunna skydda kvinnor och barn. Det är inte så att Irak behöver
            vapen. Det finns gott om vapen, och det är också det som är problemet
            i dag. Det behövs samvete. Det behövs helt enkelt fred och säkerhet.
          </note>
          <note>
            Jag vill att Sverige ska bidra till kurderna direkt, inte till
            Irak. Jag vill att Sverige genom FN och EU ska hjälpa Kobane direkt,
            både humanitärt och militärt, för att Daesh och andra islamistiska
            grupper inte ska attackera. Det ska vara en stad i ett område
            där yazidier, assyrier, kurder, kristna och alla andra minoriteter
            ska kunna bo.
          </note>
          <note>
            Jag säger det om igen: Stödet måste gå direkt. Det måste också
            vara ett FN-mandat, och det ska gå via EU, inte bara USA.
          </note>
          <note type="speaker">
            Anf. 164 OLLE THORELL (S):
          </note>
          <note>
            Herr talman! Mitt inlägg tänkte jag ägna åt en del av utrikes-
            och säkerhetspolitiken som ständigt är aktuell, men som ibland
            hamnar i skym ­ undan av akuta kriser, nämligen nedrustning.
          </note>
          <note>
            Nedrustning är en hörnsten i socialdemokratisk utrikespolitik,
            och vi har sedan många år tillbaka en stolt tradition att värna.
            Därför gläder det mig att vi nu har en regering på plats som prioriterar
            det här vitala området på riktigt. Redan den 14 oktober, kort
            efter valet, höll Sverige ett anförande i FN:s generalförsamling
            och visade redan då en ny riktning och en högre ambitionsnivå.
          </note>
          <note>
            Det kanske viktigaste steget är att Sverige nu ansluter sig till
            det humanitära initiativet vad gäller kärnvapennedrustning. Det
            är ett initiativ som har samlat allt fler länder och som går ut
            på att kärnvapen måste elimineras, eftersom konsekvenserna är
            så katastrofala när man använder dem att de helt enkelt inte kan
            tillåtas. Flera vapenslag har bannlysts med samma logik: personminor,
            kemiska och biologiska vapen samt klustervapen. Det här borde
            också gälla det fruktansvärdaste vapenslaget av alla, kärnvapen.
          </note>
          <note>
            I år är det 70 år sedan kärnvapen spred död och ödeläggelse i
            Hiro ­ shima och Nagasaki. I höstas hade vi här i riksdagen besök
            av Setsuko Thurlow. Hon är en så kallad hibakusha, en överlevare
            efter dessa fruk ­ tansvärda dagar 1945. Hennes vittnesmål var
            förstås oerhört starkt, och hennes uppmaning till oss lagstiftare
            här och överallt annars är glasklart: De här vapnen är omänskliga
            och måste bort från jordens yta.
          </note>
          <note>
            Det är ju inte så att kärnvapenhotet är ett minne blott från
            det kalla kriget. Vi ser hur det ser ut i till exempel Nordkorea,
            Pakistan och Iran. Även om många kärnvapen har skrotats återstår
            fortfarande 20 000 stridsspetsar som kan utplåna allt liv på jorden
            många gånger om.
          </note>
          <note>
            Att dessutom kärnvapenarsenaler nu moderniseras och uppgraderas
            för astronomiska summor är oroväckande. Det är ett slöseri med
            resurser som vi alla vet kunde användas så mycket bättre i en
            värld där vi har över 50 miljoner flyktingar och ökad ojämlikhet
            mellan de allra fattigaste och de allra rikaste.
          </note>
          <note>
            I Wien samlades i slutet av förra året över 155 stater för att
            diskutera kärnvapnens humanitära konsekvenser. Sverige deltog
            då aktivt på hög nivå, till skillnad från vid de två tidigare
            konferenserna i ämnet i Oslo och Mexiko. Kärnvapennedrustningen
            står alltså återigen högt på agendan för Sveriges regering.
          </note>
          <note>
            Det här är inte minst viktigt inför årets NPT-konferens. De 189
            stater som undertecknat icke-spridningsavtalet möts vart femte
            år för att komma överens om steg framåt vad gäller icke-spridning,
            nedrustning och civilt bruk av atomenergi. Här kan det humanitära
            initiativet bidra till att få ny kraft på nedrustningsområdet,
            som är det som har legat för fäfot mest.
          </note>
          <note>
            Den nya regeringen har också höjt Sveriges profil när det gäller
            engagemanget för FN. En del i det är att Sverige nu med full kraft
            driver sin kandidatur till en plats i säkerhetsrådet 2017/18.
            Nedrustning är också en central del av regeringens FN-politik.
            Det humanitära initiativet och NPT är förstås en del av detta.
            En annan del är det internationella vapenhandelsfördraget ATT,
            som nu träder i kraft. De vapen som dödar flest är små och lätta
            vapen, och ATT kan bidra till en mer ansvarsfull handel med inte
            minst dessa vapen.
          </note>
          <note>
            Här ska jag ge en eloge till den förra regeringen. Det händer
            inte så ofta, så lyssna noga. Där gjorde regeringen ett gott arbete
            inte minst med ambassadör Paul Beijer i spetsen, som spelade en
            mycket viktig roll när avtalet förhandlades fram. Det är också
            därför den här regeringen nu har nominerat honom som ordförande
            i det sekretariat som ska skapas för ATT.
          </note>
          <note>
            Sverige kommer att vara fortsatt aktivt vad gäller biologiska
            och kemiska stridsmedel och att arbeta för att provstoppsavtalet
            träder i kraft. Vi vill bidra till fred och nedrustning på Koreahalvön.
            Vi vill förstärka folkrättsdelegationen så att den också ska arbeta
            med nedrustningsfrågor.
          </note>
          <note>
            Herr talman! Ytterligare en del är utvecklingen av autonoma vapensystem.
            Det är alltså inte bara fjärrstyrda vapen som exempelvis drönare
            utan vapen som själva ska kunna analysera omgivningen och fatta
            egna beslut. Här kommer det att behövas reglering. Beslut om liv
            och död kan inte delegeras till en maskin. Lagligheten i de vapensystemen
            måste prövas. Där kommer Sverige att göra ett arbete.
          </note>
          <note>
            Herr talman! Sammanfattningsvis har den nya regeringen höjt ambi
            ­ tionerna inom nedrustningsområdet. Sverige är nu en aktiv part
            i det huma ­ nitära initiativet för kärnvapennedrustning. Regeringen
            har ökat sitt enga ­ gemang för FN och kandiderar med full kraft
            till säkerhetsrådet och kommer att prioritera FN-arbetet och nedrustningspolitiken
            framöver.
          </note>
          <note type="speaker">
            Anf. 165 HANS WALLMARK (M) replik:
          </note>
          <note>
            Herr talman! Det är som vanligt ett sant nöje att lyssna på Olle
            Thorell, för han är engagerad i de här frågorna. Först och främst
            kan jag helt hålla med Olle Thorell om hans beröm till den förra
            regeringen. Jag delar det fullt ut. Jag tycker också att Sverige
            har gjort en god insats när det gäller FN:s vapenfördrag ATT precis
            på det sätt som beskrevs.
          </note>
          <note>
            Olle Thorell säger att det finns ungefär 20 000 kärnvapenstridsspetsar,
            och det är sant. Ungefär hälften av dem, 10 000, finns i Ryska
            Federa ­ tionen. Det är allvarligt och någonting som vi borde
            tala mer om inte minst i den svenska debatten utifrån ett försvars-
            och säkerhetspolitiskt perspek ­ tiv.
          </note>
          <note>
            Till skillnad från väst finns det en helt annat säkerhetspolitisk
            dogm i Ryssland om hur man kan bruka kärnvapen. Det är någonting
            som vi verkligen borde uppmärksamma. Man säger i praktiken att
            de mer kvalificerade konventionella vapen som finns i väst möts
            upp med kärnvapen utifrån ett ryskt perspektiv. Det borde vi prata
            mer om.
          </note>
          <note type="speaker">
            Anf. 166 OLLE THORELL (S) replik:
          </note>
          <note>
            Herr talman! Jag kommer inte att tjata mycket om beröm till den
            tidigare regeringen. ATT gjorde man bra, men det finns saker man
            gjorde dåligt. Det gäller till exempel arbetet med att förbjuda
            klustervapen, och man släpade fötterna efter sig när det gällde
            det humanitära initiativet. Där var det pinsamt att vara svensk
            nedrustningsengagerad förtroendevald och se hur Bildt vägrade
            att gå med i de lovvärda initiativen.
          </note>
          <note>
            Jag håller med om att Ryssland som en gigantisk innehavare av
            kärnvapenstridsspetsar måste engageras i dialogen om provstoppsavtalet
            och de-alerting, det vill säga att så mycket som möjligt försöka
            ta bort misstag i hur man aktiverar kärnvapen. Vi hade en författare
            på besök som heter Eric Schlosser som har skrivit en bok om bomben
            som visar hur fruktansvärt nära vi har varit många gånger att
            det smällt av misstag.
          </note>
          <note type="speaker">
            Anf. 167 HANS WALLMARK (M) replik:
          </note>
          <note>
            Herr talman! Jag kommer på inget sätt att försöka stoppa eller
            förhindra Olle Thorell att tala väl om den tidigare regeringen.
            Jag kommer dessutom efter egen förmåga att försöka bidra till
            det.
          </note>
          <note>
            Herr talman! När det gäller kärnvapen säger Olle Thorell att
            man har en gigantisk kapacitet på den ryska sidan. Ja, man har
            hälften. Man har ungefär 10 000 kärnstridsspetsar. Det är väldigt
            viktigt att man inte är aningslös när man talar om nedrustning
            utan att man verkligen ser hela utmaningen och att Ryska Federationen
            på ett helt annat sätt har tanken på ett offensivt användande
            som en del i sin säkerhetsdogm.
          </note>
          <note>
            Herr talman! Det andra som jag vill att Olle Thorell kanske kort
            berör är säkerhetsrådet. Det är bra att Sverige söker en plats
            vid det bordet. Samtidigt finns det alla skäl att önska att det
            säkerhetsrådet skulle reformeras. I dag ser vi hur det är impotent
            när det gäller stora internationella konflikter som den i Syrien
            och den i Ukraina därför att olika maktländer stoppar och förhindrar
            humanitära och militära insatser. Där finns en utvecklingspotential,
            eller hur, Olle Thorell?
          </note>
          <note type="speaker">
            Anf. 168 OLLE THORELL (S) replik:
          </note>
          <note>
            Herr talman! Svar ja, det finns en stor utvecklingspotential
            i säkerhetsrådets arbetssätt. Det är bedrövligt att se hur förlamat
            världssamfundet blir när vissa länder kan blockera viktiga beslut
            i säkerhetsrådet. Det gäller Syrien nu senast, och vi har sett
            otaliga exempel genom åren där de fem permanenta medlemmarna i
            säkerhetsrådet utnyttjat sitt veto på ett otillbörligt sätt. Det
            måste reformeras. Säkerhetsrådet måste utveckla sina arbetsformer.
          </note>
          <note>
            Inte minst därför är det viktigt att vi nu med full kraft satsar
            på att kunna kandidera på riktigt till säkerhetsrådet 2017 och
            2018 så att vi kan vara med vid bordet och samtala om dessa saker.
            Sveriges regering har höga ambitioner inom världspolitiken. Vi
            vill vara med och lägga in våra åsikter och våra utvecklingstankar
            byggt på våra värderingar om frihet, jämlikhet och solidaritet.
          </note>
          <note type="speaker">
            Anf. 169 FREDRIK MALM (FP) replik:
          </note>
          <note>
            Herr talman! Jag instämmer i allt väsentligt i det som Olle Thorell
            beskriver. Det är oerhört viktigt att Sverige är aktivt inom världssamfundet
            i de olika processer som förs där om att få fram avtal, inte minst
            ATT men även annat.
          </note>
          <note>
            När man diskuterar icke-spridningsfrågorna finns det en fråga
            som just nu är viktigare än alla andra. Det är det faktum att
            vi inte får acceptera att Iran blir en kärnvapenstat. Det skulle
            egentligen välta icke-spridningsdok ­ trinen över bord. Det skulle
            sätta igång en rustningsspiral i Mellanöstern där en rad andra
            länder också skulle försöka att få kärnvapen.
          </note>
          <note>
            Herr talman! Jag blir lite fundersam när Olle Thorell slår sig
            för bröstet. Jag har aldrig upplevt att Socialdemokraterna har
            varit särskilt drivande i den avgörande frågan om Iran, nämligen
            att ha så tuffa sanktioner att Iran tvingas till förhandlingsbordet.
          </note>
          <note type="speaker">
            Anf. 170 OLLE THORELL (S) replik:
          </note>
          <note>
            Herr talman! Det är trevligt att se Fredrik Malm i en utrikespolitisk
            debatt. Det är av vital betydelse för icke-spridningsregimen i
            världen att Iran inte skaffar sig kärnvapen. Vi har i dag nio
            kärnvapenstater. Det är för många redan som det är. Vi behöver
            inte ha fler.
          </note>
          <note>
            Däremot har Iran som alla andra länder rätt att själva bestämma
            om de vill använda atomenergi för civilt bruk. Det måste de få
            tillåtas göra, även om vi har många åsikter om hur den regimen
            fungerar. Jag tror inte att det finns någon åsiktsskillnad oss
            emellan.
          </note>
          <note>
            Som Fredrik Malm mycket väl vet är det först när man har regeringsmakten
            som man kan verkställa utrikespolitik. Det är vad vi ägnar oss
            åt nu. I opposition har vi åsikter, men det är regeringen som
            driver utrikes-, nedrustnings- och säkerhetspolitik. Det gör regeringen
            med full kraft.
          </note>
          <note type="speaker">
            Anf. 171 FREDRIK MALM (FP) replik:
          </note>
          <note>
            Herr talman! Iran hänger oliktänkande i lyftkranar, stenar människor,
            torterar journalister, hotar Israel med utplåning och skickar
            ut sina terrorister runt om i världen. Det gör de utan kärnvapen.
            Vi kan bara föreställa oss vad regimen med en frustande ayatollah
            vid makten skulle kunna göra om de förfogar över kärnvapen, världens
            farligaste vapen. Det är klart att detta måste förhindras.
          </note>
          <note>
            Nu pågår samtal. Det är vi alla glada för. Det är bara det att
            en förutsättning för att samtalen över huvud taget skulle komma
            till stånd mellan Iran och de fem permanenta staterna i FN:s säkerhetsråd
            och Tyskland var att sanktionerna skulle vara så tuffa mot Iran
            att Iran i praktiken tvingades till förhandlingsbordet.
          </note>
          <note>
            Det finns de som hävdar att det skulle vara en följd av EU:s
            kritiska dialog och sådant. Det är inte sant. Det var de tuffa
            sanktionerna som tvingade Iran till förhandlingsbordet. Problemet
            är att Socialdemokraterna inte var särskilt varma anhängare av
            dessa sanktioner. Det är därför man kan ifrågasätta att regeringen
            verkligen kan komma i mål och bidra till en nedrustning.
          </note>
          <note type="speaker">
            Anf. 172 OLLE THORELL (S) replik:
          </note>
          <note>
            Herr talman! Fredrik Malm behöver inte oroa sig för S-MP-regeringens
            ambition att på vilka sätt man än kan stödja att samtalen kommer
            i mål och att vi hittar en lösning på förhandlingarna om Irans
            kärntekniska program. Där är vi fully committed, som man säger
            på engelska.
          </note>
          <note>
            Fredrik Malm tar också upp en annan viktig aspekt: de MR-kränkningar
            vi ser i Iran. När man har sådant fokus på det kärntekniska programmet
            och att Iran inte får skaffa sig kärnvapen finns det en fara att
            man glömmer att kritisera MR-kränkningar. Det är stor risk för
            det. Som du säger hänger de ju inte människor i lyktstolpar med
            hjälp av kärnvapen. Det behövs inte, för det gör de i alla fall.
            Den kritiken måste vara stenhård. Där får vi inte vika en tum
            från våra värderingar om människors lika värde och rättigheter
            och hur okränkbart detta är även i Iran.
          </note>
          <note type="speaker">
            Anf. 173 HANS WALLMARK (M):
          </note>
          <note>
            Herr talman! Historien består av händelser. Men händelserna sker
            inte av sig själva, vare sig alldeles godtyckligt eller strikt
            lagstyrt. Händelserna styrs, påverkas och kontrolleras av människor.
            Det är individer som gör rätt eller fel, som handlar klokt eller
            övertänkt i stunder av utmaningar eller som agerar galet och själviskt
            i ögonblick då andra har satt sitt hopp och sin tilltro till den
            personen.
          </note>
          <note>
            Den som ser bakåt i tiden kan enkelt finna mönster och utvecklingslinjer
            i det som har skett. Osäkerheten är mer påtaglig för den som spejar
            framåt mot det som komma skall.
          </note>
          <note>
            Åtskilligt har hänt sedan vi för ett år sedan avhöll en utrikespolitisk
            debatt här i Sveriges riksdag. I flera timmar har ledamöter och
            kolleger före mig i dag tecknat bilden av en större global osäkerhet.
            Det har handlat om allt från medeltida barbari i namn av Isil
            i Mellanöstern till utmaningar i Afrika och, inte minst, händelseutvecklingen
            i vårt eget närområde.
          </note>
          <note>
            Under ett år har vi exempelvis kunnat följa en remarkabel utveckling
            i Ukraina – från folkliga protester på Majdantorget till en president
            med blod på sina händer som i helikopter flyr österut och därefter
            genomförda demokratiska val som följts av de öppna strider vi
            dagligen nu får rapporter om. Vi har kunnat se hur ett annat land
            – Ryssland – både har trupp och för in vapen i Ukraina.
          </note>
          <note>
            Herr talman! Låt oss konstatera en sak: Det finns ett Europa
            före den illegala annekteringen av Krim, och det finns ett annat
            Europa efter den illegala annekteringen av Krim.
          </note>
          <note>
            Det har skapat ett nytt säkerhetsläge i vårt närområde som riskerar
            att påverka oss under mycket lång tid. Det kräver också att vi
            vidtar våra mått och steg. Vi ser det i form av ett helt nytt
            agerande genom övningar, närvaro och kränkningar i vårt närområde.
            Det handlar om aktiviteter i luften, på vattnet och under vattnet.
            Det handlar om rena provokationer, exempelvis det som har riktats
            mot Estland i form av bortförandet av en polis in på ryskt territorium.
            Det handlar om lögnen och historieförfalskningen som effektiva
            vapen.
          </note>
          <note>
            Herr talman! Under förra året kunde dessutom främmande undervattensverksamhet
            konstateras i skärgården utanför vår huvudstad Stockholm.
          </note>
          <note>
            Det är detta vi måste forma vårt eget försvar och vår egen säkerhetspolitik
            utifrån. Då känns den nuvarande regeringens utrikespolitik som
            frånvarande och rätt disträ. Malkulorna har rasslat till i lådan
            då positioner, formuleringar och ideologiska hållningar har dragits
            fram från 1970-talet.
          </note>
          <note>
            Ett tydligt tecken på detta är ett reflexmässigt avfärdande av
            våra propåer om en Natoutredning. Det görs av personer som i andra
            sammanhang berömmer sig av att vara samförståndsinriktade. Men
            det är inte genom de vackra talen och formuleringarna denna ministär
            ska dömas, utan genom dess handlingar.
          </note>
          <note>
            Utrikesministern var för en tid sedan på besök i Afrika, då dörrarna
            har stängts för intressanta möten i Israel. Och i går uppmärksammades
            Palestina. Allt detta kan ses som intressant.
          </note>
          <note>
            För egen del skulle jag vilja se en utrikes- och säkerhetspolitik
            som också förstår allvaret fullt ut i närområdet. När har vi exempelvis
            ett besök av president Petro Porosjenko från Ukraina här i Stockholm?
            Det skulle gärna kunna vara vid ett möte arrangerat av Sverige
            med inbjudan till våra nordiska och baltiska vänner och grannar.
            Det vore intressant att veta vad han gör för bedömning av läget.
          </note>
          <note>
            Förhandlingar ska nämligen nu föras i Minsk om idéerna för en
            plan för Ukraina. Jag hoppas att den svenska regeringen är en
            tydlig röst för att Ukraina och dess folk och statsledning inte
            ska ställas inför fullbordat faktum dikterat av andra länder och
            deras villkor. Det är uppenbart att Rysslands intressen är att
            realiteter fullbordade på marken också ska komma till uttryck
            i att omvärlden accepterar att deras intressesfär vidgas. I denna
            stund fortsätter civila att dödas, och så även uniformerade personer.
          </note>
          <note>
            Ryssland är inte en part bredvid, herr talman. Ryssland är inte
            en medlare. Ryssland är en aktiv deltagare. Det handlar om soldater.
            Det handlar om vapen. Och det handlar om månad som lagts till
            månad av strider och våld.
          </note>
          <note>
            Herr talman! Det förrädiska med minnet är att det är lätt att
            glömma. I dag talar vi om Mariupol och Donbass, men har närmast
            glömt att Krim införlivats i Ryska federationen för mindre än
            ett år sedan. I dag talar vi om hur Ryssland ska involveras, men
            bortser från det plan i luften från Holland på väg till Malaysia
            som sköts ned med många oskyldiga passagerare som offer för mindre
            än ett år sedan. Och i dag, när det talas om en överenskommelse
            från Minsk, är det ingen som längre tänker på den så kallades
            Sarkozyplanen som skulle hantera Rysslands dåvarande övergrepp
            på Georgien 2008. Abchazien, Ossetien, Transnistrien – jag hoppas
            verkligen inte att Sverige på något sätt har för avsikt att medverka
            till ännu en frusen konflikt i vårt närområde.
          </note>
          <note>
            Herr talman! Jag nämnde inledningsvis personernas betydelse för
            de historiska händelserna. Jag tror att det som i dag sker i vårt
            närområde inte kan tänkas utan Vladimir Putin. Här finns inga
            balanserande motkrafter i form av ett fritt och ärligt valt parlament
            eller en mediesituation som möjliggör öppen granskning och obunden
            debatt.
          </note>
          <note>
            Men historien har också gett oss prov på goda krafter. En sådan
            var onekligen Winston Churchill. I år var det 50 år sedan han
            avled, den 24 januari 1965. Låt mig avslutningsvis påminna oss
            alla, men särskilt den svenska utrikesförvaltningen, om några
            bevingade ord av honom.
          </note>
          <note>
            Herr talman! ”En eftergiftspolitiker är en som matar en krokodil
            i hopp att den skall äta honom sist.”
          </note>
          <note type="speaker">
            Anf. 174 KENNETH G FORSLUND (S) replik:
          </note>
          <note>
            Herr talman! Jag måste medge att Hans Wallmarks anförande hade
            ett visst underhållningsvärde, inte minst passagen om hur malkulorna
            skramlar fram över den rödgröna utrikespolitiken. Det kan ju vara
            så att det Moderaterna upplever eller etiketterar som gammaldags
            i själva verket är de delar av utrikespolitiken som vi faktiskt
            är oense om. Även om vi har en bred enighet i Sverige om utrikespolitiken
            finns det saker som vi inte är överens om, och det är framför
            allt de som lyfts fram en dag som denna.
          </note>
          <note>
            Självfallet ska inte Sverige och någon svensk regering medverka
            till att skapa några frusna konflikter, och det tror jag inte
            heller att Hans Wallmark menade.
          </note>
          <note>
            Jag har en fråga till Hans Wallmark: Vad har ni moderater för
            svar på våra säkerhetspolitiska utmaningar som inte stavas med
            de fyra bokstäverna N-A-T-O?
          </note>
          <note type="speaker">
            Anf. 175 HANS WALLMARK (M) replik:
          </note>
          <note>
            Herr talman! Som konkret svar på Kenneth G Forslund senaste fråga
            tror jag att man kan hitta många olika sorts bokstavskombinationer:
            fyra bokstäver ger O-S-S-E, två bokstäver ger E-U och två andra
            bokstäver ger F-N.
          </note>
          <note>
            Herr talman! Men till skillnad från Kenneth G Forslund och Socialde
            ­ mokraterna vill jag inte heller undvika bokstavskombinationen
            N-A-T-O. Det gör att jag vill hävda att min verktygslåda är lite
            bredare och mer fullödig än den Kenneth G Forslund har.
          </note>
          <note>
            Jag vill nog ändå hävda att malkulorna rasslar omkring. Det tycker
            jag att man har hört när det gäller avvisande av något så pass
            enkelt som ett önskemål om en Natoutredning. Man har sagt att
            det handlar om att man av hänsyn till omvärlden inte ska göra
            något sådant. Men jag tycker att det är vi själva som ska diktera
            den typen av villkor. Socialdemokraternas partiledare Stefan Löfven
            sa i en tv-debatt med min partiledare Anna Kinberg Batra att man
            inte ska tillhöra den ena eller den andra pakten.
          </note>
          <note>
            Herr talman! Det finns bara en pakt i dag, om man nu ska uttrycka
            sig på det sättet, och det är Nato. De övriga Warszawaländerna,
            med undantag för Ryssland, är i dag delar i Nato.
          </note>
          <note type="speaker">
            Anf. 176 KENNETH G FORSLUND (S) replik:
          </note>
          <note>
            Herr talman! Det är alldeles riktigt att vi har olika uppfattning
            om vikten och värdet av att utreda Nato. Vi vill ha en bredare
            diskussion än så om den svenska säkerhetspolitiken och utrikespolitiken.
            Det framgår också av utrikesdeklarationen, där vi efterfrågar
            ett brett folkligt samtal, och även utlovar att vi tänker ta ledningen
            för ett sådant.
          </note>
          <note>
            När det gäller Nato blir jag glad över att Hans Wallmark kan
            fler förkortningar. Jag blir nämligen lite oroad när jag hör att
            Moderaterna i den här debatten hela tiden kretsar kring vikten
            av att utreda ett svenskt Natomedlemskap. Naturligtvis är syftet
            att gå med i framtiden, i en organisation som i sin strategiska
            planering utgår från innehavet av kärnvapen i vissa medlemsstater.
            Det är en organisation som i hög grad söker sin uppgift. De nya
            medlemmarna vill hålla tag i den gamla uppgiften – det gemensamma
            försvaret – och de gamla medlemmarna ser nya uppgifter som är
            mera säkerhetsbyggande.
          </note>
          <note type="speaker">
            Anf. 177 HANS WALLMARK (M) replik:
          </note>
          <note>
            Herr talman! Ett av de traditionella argumenten som brukar framföras
            mot Nato är att det är en kärnvapenorganisation. Jag tror inte
            att de danska socialdemokraterna håller med Kenneth G Forslund
            om det. Jag tror inte att de norska gör det heller. De är nämligen
            inte det i fredstid, och det har de varit tydliga med.
          </note>
          <note>
            Vi är några stycken här i Sveriges parlament som är från Skåne.
            Vi har förmånen att kunna träffa till exempel danska socialdemokrater.
            Det är kuriöst och notabelt att det som är ett fundament i socialdemokratisk
            försvars- och säkerhetspolitik i Danmark och Norge, nämligen Nato,
            ger upphov till beröringsångest här i Sverige.
          </note>
          <note>
            Precis som Kenneth G Forslund sa i sitt första replikskifte är
            det klart att det här är ett sätt att mejsla fram de olikheter
            som finns. Det här är uppenbarligen en olikhet som finns i den
            svenska debatten i dag, nämligen att vi är några stycken från
            olika partier som säger: Vi är inte är rädda för kunskap. Låt
            oss ha en Natoutredning. Sedan finns det några andra partier som
            säger: Nej!
          </note>
          <note type="speaker">
            Anf. 178 MARKUS WIECHEL (SD):
          </note>
          <note>
            Herr talman! I tider som dessa talar man om migrationspolitiken
            med hjälp av begrepp som ” utmaningar ” , för att det inte ska
            låta alltför oroande men för att man samtidigt ska kunna erkänna
            det uppenbara, nämligen att vi har problem. Vi har stora problem.
          </note>
          <note>
            Begreppet ” utmaningar ” kommer från samma politiker som år efter
            år har värnat en liberal invandringspolitik som ur ett internationellt
            perspektiv närmast kan betraktas som mycket extrem. Sakta men
            säkert börjar liberaler och andra väckas ur dvalan, och de inser
            att deras dröm om gränslös öppenhet helt enkelt inte fungerar
            särskilt bra. Kostnaderna springer i väg, och när man har fokuserat
            så mycket på att åtminstone framstå som att man vill öppna sina
            hjärtan har resultatet blivit att man har låtit bli att öppna
            sina ögon.
          </note>
          <note>
            Det finns de som anser att Sverige ska gå i täten inom EU när
            det kommer till flyktingmottagande. Att framstå som ett gott exempel
            tycker även jag vore fantastiskt roligt, men om det är ambitionen
            i dag lär Sverige snarare bli ett avskräckande exempel. Andra
            EU-länder lär fundera på om de över huvud taget ska ha ett mottagande.
            Och på grund av vår nuvarande politik ser vägen dit ut att vara
            lång.
          </note>
          <note>
            Vi vet vilka som drabbas av Sveriges migrationspolitik. Det är
            eleverna i de svenska skolorna, de äldre generationerna på våra
            äldreboenden, pensionärer, arbetslösa, sjukskrivna och arbetare.
            Ja, alla som är en del av det svenska samhället drabbas. Allra
            värst drabbas såklart de svagaste, de svagaste i Sverige och de
            svagaste i andra delar av världen som skulle behöva stöd från
            oss som råkar vara mer lyckligt lottade.
          </note>
          <note>
            Världen står i dag inför den värsta flyktingkrisen i modern tid.
            Konflikterna i Syrien och Irak har tvingat 13 miljone r människor
            från sina hem. K onflikten i Syrien klassas i dag som världens
            tveklöst största humanitära kris. Samtidigt uteblir bidrag till
            hjälp och förståelse för att människor svälter i Nigeria och fryser
            i Libanon. Förståelsen för det är så gott som obefintlig.
          </note>
          <note>
            Svenska politiker talar blint om en human och öppen flyktingpolitik,
            som om flyktingar inte existerade utanför Sveriges gränser och
            som om brist på rent vatten och grundläggande förnödenheter bara
            var rena påhitt.
          </note>
          <note>
            Att söka asyl är en rättighet i Sverige, och så ska det förbli.
            Att beviljas asyl är däremot inte en rättighet, o ch om vår flyktinghjälp
            i och utanför Sverige ska fungera måste systemet vara rättssäkert.
            Internationella avtal ska hållas, och hjälp ska riktas dit den
            gör mest skillnad och behövs som mest. Genom att samverka internationellt
            kan vi komma långt, och för de flyktingar som kräver vidarebosättning
            finns det i dag ett beprövat system hos FN.
          </note>
          <note>
            Vi Sverigedemokrater ser verkligheten för vad den är och kan
            se bortom våra egna gränser. Vi ser de hårt ansatta flyktinglägren
            som behöver mer resurser, och vi ser vilka fantastiska insatser
            Jordanien och andra länder gör när de ger skydd åt människor som
            flyr från deras grannländer.
          </note>
          <note>
            Vi kan inte blunda för de konflikter som sker i Ukraina, Afrika
            eller Mellanöstern. Vi kan inte blunda för vad en svensk skattekrona
            kan göra för en flykting i Sverige och vad en svensk skattekrona
            kan göra för en flykting i exempelvis Libanon. Vi kan inte heller
            blunda för vad som sker med de människor som väljer att söka sig
            till just Sverige.
          </note>
          <note>
            Vad sänder vi egentligen för signaler när vi villkorslöst ger
            permanenta uppehållstillstånd till syrier? Vad sänder vi för signaler
            när vi låter människor som på ett illegalt sätt har tagit sig
            till Sverige få förmåner som svenska medborgare inte har?
          </note>
          <note>
            Migrationspolitikens utmaningar handlar inte bara om de problem
            som det svenska samhället får när man för en ohållbar och extrem
            invandringspolitik. Det handlar även om att öppna sina ögon så
            att man ser vad som håller på att hända runt om i världen. Svensk
            signalpolitik förvärrar problemen, och i tron om att man gör något
            gott blir resultatet det motsatta.
          </note>
          <note>
            Det är alldeles uppenbart att flyktingar i läger långt bort får
            höra historier om hur fantastiskt det är i Sverige och hur bra
            man får det om man kommer hit. De som har råd kan tycka att det
            är värt ett försök att ta sig hit. De tar kontakt med en flyktingsmugglare
            som sätter dem på rostiga och skrotfärdiga båtar, och resultatet
            blir att hundratusentals människor riskerar livet över Medelhavet
            eller blir utnyttjade och rånade på sina sista ägodelar.
          </note>
          <note>
            Kriminella ligor profiterar på människors misär, och de profiterar
            på det faktum att många har fått höra om det fantastiska livet
            i Sverige. Människosmugglare profiterar på att situationen i flyktinglägren
            i många fall är så dålig att flyktingarna inte vill vara kvar
            där.
          </note>
          <note>
            Detta är resultatet av svensk flyktingpolitik. Det är resultatet
            av felprioriteringar och en signalpolitik som slår mot redan utsatta
            människor och gynnar hänsynslösa flyktingsmugglare.
          </note>
          <note type="speaker">
            Anf. 179 OLLE THORELL (S) replik:
          </note>
          <note>
            Herr talman! Jag blir beklämd när jag hör Markus Wiechel beskriva
            den så kallat havererade migrationspolitiken. Det är klart att
            det finns utmaningar i migrationspolitiken och integrationspolitiken.
            Det är inte rimligt att asylmottagan det fördelas ojämnt över
            landet vilket görs i dag. Små fattiga och glest befolkade kommu
            ner får ta ett stort ansvar, medan rika storstadsförorter tar
            ett litet ansvar. Det är helt orimligt.
          </note>
          <note>
            Det är dock precis lika orimligt att ta ställning som Markus
            Wiechel och hans partikamrater gör. De säger att det handlar om
            massinvandring när det under året kommer 100 000 asylinvandrare
            till Sverige. Det är en befolkningsökning på 1 procent, i ett
            glest befolkat land, ett av världens rikaste länder med en hastig
            t åldrande befolkning. Det är 1 procents befolkningsökning.
          </note>
          <note>
            Tänk er att vi vore en ö med 100 personer och att en person till
            kommer roende och säger: Jag behöver hjälp. Snälla hjälp mig!
            Då ska vi säga: Nej tack! Du får ro hem igen.
          </note>
          <note type="speaker">
            Anf. 180 MARKUS WIECHEL (SD) replik:
          </note>
          <note>
            Herr talman! Det är lite intressant att en representant för Socialdemokraterna
            talar om human flyktingpolitik när de, ännu en gång, fortsätter
            med den förra regeringens politik och tar pengar från biståndet
            och från de hårdast utsatta flyktingarna runt om i världen.
          </note>
          <note>
            Regeringen lägger några hundra miljoner på UNHCR:s arbete i FN:s
            flyktingläger. Sverigedemokraterna lägger över 12 miljarder under
            kommande period. Det är en väsentlig skillnad.
          </note>
          <note>
            Nuvarande regering prioriterar i stället de få som lyckas ta
            sig hit. D e har det förhållandevis gott ställt. De har ju lyckats
            ta sig hit. Det är inte många som kan det. Men regeringen lägger
            8,4 miljarder på dem som kommer hit. Det är inte flyktinghjälp.
            Då har man stöttat personer som redan har lyckats fly en konflikt
            och som sedan aktivt har sökt sig vidare till Sverige.
          </note>
          <note type="speaker">
            Anf. 181 OLLE THORELL (S) replik:
          </note>
          <note>
            Herr talman! Markus Wiechel glömmer att nämna för dem som lyssnar
            på den här debatten att Sverigedemokraterna är det parti i Sveriges
            riksdag som vill skära ned på biståndet generellt. Ni vill ta
            bort 10 miljarder från biståndet. Ni skryter om att ni vill ge
            mer pengar till UNCHR, men samtidigt tar ni bort pengar med den
            andra handen, så det där är bara hyckleri.
          </note>
          <note>
            Ni är inte så himla intresserade av att hjälpa flyktingar på
            plats i närområdet för att ni vill hjälpa fler. Ni är bara intresserade
            av att stänga igen och se till att vi blir ett homogent land.
          </note>
          <note>
            Lyssnade du på din partikamrat Kent Ekeroth här för en stund
            sedan? Han talade om den omöjlighet som det innebär att kulturer
            ska leva tillsammans sida vid sida i ett land, det är alldeles
            omöjligt. Det var olustigt att lyssna på honom. Jag undrar om
            det är Sverigedemokraternas generella politik, att kulturblandning
            är någonting livsfarligt som vi ska passa oss för.
          </note>
          <note>
            Vi tycker att mångkultur är bra. Sverige är ett glest befolkat
            land som behöver en större befolkning. Det är bra om vi kan ställa
            upp och hjälpa människor som flyr från krig och elände.
          </note>
          <note type="speaker">
            Anf. 182 MARKUS WIECHEL (SD) replik:
          </note>
          <note>
            Herr talman! Ännu en gång försöker Olle Thorell blunda för den
            politik som han själv för. I dag lägger regeringen 1 procent av
            bni på bistånd officiellt. I praktiken blir det 0,75 procent på
            grund av de avräkningar som regeringen gör. Av dessa 0,75 procent
            läggs en väldigt liten del på FN:s flyktingläger, UNHCR eller
            på Världsbankens fonder för att stödja de länder som tar ett väldigt
            stort ansvar.
          </note>
          <note>
            Exempelvis bara under 2015 gör Sverigedemokraterna 60 procent
            lägre avräkningar än regeringen. Under kommande år gör Sverigedemokraterna
            inga avräkningar över huvud taget. Med andra ord är vår politik
            betydligt mer effektiv än någon annat partis i Sveriges riksdag.
          </note>
          <note type="speaker">
            Anf. 183 ANNIKA LILLEMETS (MP):
          </note>
          <note>
            Herr talman! Mäktiga särintressen har allt att vinna på militär
            upprustning och krig. Alla vi andra har allt att förlora på att
            låta oss skrämmas av det allt högre vapenskramlet.
          </note>
          <note>
            Konflikter i sig är naturligtvis inte nödvändigtvis av on do;
            det avgörande är hur de hanteras. Fredligt lösta konflikter och
            meningsskiljaktigheter utvecklar samhällen. Men s å snart våld
            kommer in i bilden riskerar konflikter att snabbt urarta. Det
            världen behöver nu är inte mer vapen. Det är viktigare än någonsin
            att tänka bortom det militärindustriella komplexets logik. Samarbete,
            deltagande och civilkurage är en bra grund att bygga de demokratiska
            och rättssäkra samhällena på, inte rädsla.
          </note>
          <note>
            I förra veckan hade jag förmånen att ha Jamila Raqib från Albert
            Ein ­ stein Institution i Boston som gäst. Dess grundare, Gene
            Sharp, är en av världens främsta freds- och konfliktforskare som
            2012 belönades med Right Livelihood-priset för sitt mångåriga
            arbete med att forska om och sprida kunskap om icke-våldsmetoder.
            Hans böcker med konkreta åtgärder om icke-våldshandlingar för
            demokratisk förändring har översatts till många språk och haft
            stor betydelse. Det är levande kunskap som komplet ­ teras kontinuerligt,
            och det handlar om olika slags civil olydnad, allt från bojkotter,
            s trejker och manifestationer till symbolhandlingar av olika slag.
            Sådana icke-våldsmetoder tillämpas och har tillämpats – ofta framgångs
            ­ rikt – jorden över och ofta utan att uppmärksammas av medierna.
          </note>
          <note>
            De amerikanska forskarna Erica Chenoweth och Maria Stephan har
            jämfört utfallet av över 300 kampanjer mot auktoritära regimer
            mellan 1900 och 2006. Resultatet, som de redovisar bland annat
            i boken Why Civil Resistance Works , visar att icke-våld har gett
            bäst resultat, i storleksordningen dubbelt så effektivt som våld.
            Med all respekt för svårigheten att bedöma vad som är framgång
            är detta ändå värt att ta på största allvar. Gemensamt för de
            framgångsrika kampanjerna är att de lyckats engagera långt fler
            och olika människor än våldsamma uppror, att de i högre grad varit
            planerade och välorganiserade och att de i högre grad lyckats
            åstadkomma varaktig förändring även under mycket svåra förhållanden.
          </note>
          <note>
            Exemplen är många, och jag vill nämna ett: de norska lärarnas
            agerade under nazistockupationen. Den norska lydregimen försökte
            tvinga lärarna att gå med i ett förbund, skriva under ett slags
            trohetsed till regimen och undervisa enligt nazistiska idéer.
            Men de allra flesta vägrade. Trots allt starkare påtryckningar
            stod de på sig.
          </note>
          <note>
            Motståndet hårdnade , och 1 000 lärare skickades till koncentrationsläger.
            Inte heller där gav de efter. Det slutade med att lärarna släpptes
            fria och Quislings försök att styra om Norges utbildningssystem
            i nazistisk riktning gick i stöpet – detta tack vare att många
            vanliga människor agerade samlat, modigt och uthålligt.
          </note>
          <note>
            Som utrikesministern påpekade tidigare är det också en säkerhetspolitisk
            uppgift att motverka fattigdom och ojämlikhet , eftersom det är
            en orsak till spänningar och konflikter. Ja, fattigdom och skenande
            ekonomiska orättvisor är ett särskilt slags våld som är mycket
            kännbart för de drabbade, både globalt och nationellt. Så förändringar
            av samhället genom aktiva icke-våldsinsatser är relevant och god
            säkerhetspolitik även i demokratiska länder som Sverige. Det kan
            handla om fördelningspolitik som syftar till att minska klyftor,
            det kan handla om att ta krafttag mot skatteflykt och skattefusk
            som dränerar den gemensamma välfärden och mycket mer.
          </note>
          <note>
            Herr talman! Sverige bör satsa mycket mer på att aktivt stödja
            fredlig konfliktlösning och förebyggande av konflikter, inte bara
            för att det är mo ­ raliskt rätt, utan för att icke-våld ofta
            är mer effektivt än militära insatser. Vi bör därför stärka de
            institutioner som redan finns, när det gäller både forskning och
            tillämpning av den. Därtill bör vi bygga upp nya institu ­ tioner.
            Så stärker vi Sverige som humanitär stormakt, inte genom militära
            avtal med och vapenexport till diktaturer som Saudiarabien.
          </note>
          <note>
            Herr talman! Ord – talade, skrivna eller kanske rentav twittrade
            – kan vara skarpa vapen som kan skapa och förvärra motsättningar.
            Sverige hör tyvärr till dem som under tidigare regeringar drivit
            en hårt polariserad linje mot Ukraina som genom den förda politiken
            i praktiken tvingats välja mellan goda relationer med sina västliga
            eller östliga grannar. Det är viktigt att Sverige och EU framöver
            strävar efter att bidra konstruktivt för att vända den farliga
            och våldsamma utvecklingen i Ukraina. Man bör stödja de demokratiska
            krafter som arbetar med fredliga metoder för att uppnå ett demokratiskt
            och välfungerande samhälle där alla grupper som bor i landet inkluderas.
          </note>
          <note>
            Människorättsorganisationer som Amnesty och Human Right Watch
            har uppmärksammat brott mot krigets lagar och kränkningar av mänskliga
            rättigheter som begåtts av båda sidor i kriget i östra Ukraina,
            såväl av separatister som av Kievtrogna miliser, inklusive högerextrema
            frikårer som Azov- och Aidarbataljonerna. En konkret sak som Sverige
            kan göra nu genast för att hjälpa till är att driva på för att
            alla dessa brott utreds av opartiska instans er så att alla som
            begått övergrepp ställs till svars och alla de miliser som begår
            svåra övergrepp mot mänskliga rättigheter upplöses.
          </note>
          <note>
            Jag hade också tänkt säga några saker om handel, men det hinner
            jag inte så jag får bryta här.
          </note>
          <note type="speaker">
            Anf. 184 FREDRIK MALM (FP) replik:
          </note>
          <note>
            Herr talman! Jag kan instämma i att icke-våld givetvis är att
            föredra, om den möjligheten finns.
          </note>
          <note>
            Jag vill fråga Annika Lillemets hur hon anser att Mosul ska befrias
            från Islamiska staten genom ickevåldshandlingar, civil olydnad,
            samarbete och civilkurage.
          </note>
          <note>
            Jag skulle också vilja ställa en faktafråga till Annika Lillemets
            om hon på allvar menar att ockupationen av Norge under andra världskriget
            tog slut till följd av fredlig konfliktlösning, samarbete, civilkurage,
            icke-våldshandlingar och civil olydnad. Det är inte min bild av
            hur den nazistiska ockupationen drevs tillbaka till följd av de
            åtgärderna.
          </note>
          <note>
            Den tredje frågan gäller givetvis Ukraina. Menar Annika Lillemets
            på allvar att man kommer att lösa de problem som finns i Donbass,
            Luhansk och Donetsk genom civil olydnad och icke-våldshandlingar?
            Är det så ukrainarna ska möta den ockupation och militärmakt som
            de utsätts för?
          </note>
          <note type="speaker">
            Anf. 185 ANNIKA LILLEMETS (MP) replik:
          </note>
          <note>
            Fru talman! Den var många frågor. Jag ska försöka att svara på
            allihop.
          </note>
          <note>
            Naturligtvis löser inte icke-våld alla problem, men det är en
            förbisedd och underskattad metod för att bli av med auktoritära
            regimer. Även i Syrien i dag förekommer det icke-våldsmotstånd
            i form av till exempel att man inte öppnar affärer. Men det är
            svårt att ta reda på exakt vad som händer. Jag har inte sagt att
            det inte kan krävas vapenmakt i extrema fall, självklart inte.
          </note>
          <note>
            Jo, det hade stor betydelse i Norge. När folket inte samarbetar,
            när folket inte lyder regimen blir den omöjlig att uppehålla.
            Se hur Polen befriades. Man byggde upp en parallell stat med Solidaritet
            och med allt starkare stöd av människorna. Det finns många exempel
            genom historien. Även i Ukraina kan det ha stor betydelse att
            stödja icke-våldsmetoder.
          </note>
          <note type="speaker">
            Anf. 186 FREDRIK MALM (FP) replik:
          </note>
          <note>
            Fru talman! Nu blir jag ännu mer konfunderad. Menar Annika Lillemets
            att Polen befriades genom icke-våldshandlingar under kriget? Det
            är inte riktigt min bild, om jag uttrycker mig försiktigt.
          </note>
          <note>
            I Syrien kan man förstås stänga sin butik. Problemet är att det
            är Islamiska staten som stänger butiker. Ekonomin dör i de områden
            där Islamiska staten har tagit över. De har en slavmarknad för
            yazidiska flickebarn. De skär halsen av kristna, av shiamuslimer,
            av andra oliktänkande. Tusentals är nu de människor som fått plikta
            med sitt liv för att skydda och försvara sina områden.
          </note>
          <note>
            Det är inte bristen på icke-våldshandlingar som är det stora
            problemet i Syrien i dag. Problemet i Syrien är att de terrorister
            som lemlästar män ­ niskor inte stoppas, för människorna är livrädda,
            skräckslagna, flyr där ­ ifrån. Det gör att om man vill skapa
            fred är det nödvändigt att bekämpa terroristerna också med militära
            medel.
          </note>
          <note type="speaker">
            Anf. 187 ANNIKA LILLEMETS (MP) replik:
          </note>
          <note>
            Fru talman! Låt mig förtydliga. Jag menade inte Polen under andra
            världskriget, utan jag menade Polens frigörande från det kommunistiska
            styret. Där byggde man upp en fackförening, en parallell stat,
            institutioner. Man arbetade långsiktigt och uthålligt, och många
            var engagerade. Då kunde man nå ett bättre resultat och en mer
            varaktig statsbildning än om man hade agerat spontant och kanske
            våldsamt. Det är inte jag som påstår det. Det finns forskning
            på området.
          </note>
          <note>
            Det här är underskattat. Vi måste vara ödmjuka inför verkligheten.
            Vi ska inte glömma bort sprängkraften i den civila olydnaden.
            Se hur man i Indien lyckades frigöra sig med icke-våldsmetoder.
          </note>
          <note>
            Som jag sa tror jag inte att icke-våld kan lösa alla problem,
            men jag tror att vi har underskattat det starkt. Vi bör se på
            det som en konstruktiv kraft.
          </note>
          <note type="speaker">
            Anf. 188 ARON EMILSSON (SD):
          </note>
          <note>
            Fru talman! Vi lever i en värld där många frågor inte stannar
            vid landgränserna utan kräver samverkan och samarbete över gränserna.
            Att utrikespolitiken engagerar har vi sett, inte minst i dag.
            Sverige har i alla tider haft ett mer eller mindre utvecklat samarbete
            med andra länder, i en eller annan konstellation. En del av vårt
            internationella arbete, med kanske godast förutsättningar, ryms
            i det nordiska samarbetet inom Nordiska rådet och Nordiska ministerrådet.
            Banden är täta. Nordens sak är vår.
          </note>
          <note>
            Året var 1952. Ur en spirande önskan att ge Norden en starkare
            röst i världen i en tid då den politiska utvecklingen var oförutsägbar
            bildades Nordiska rådet. Man kunde, trots skillnader i samhällssystem,
            se att likheterna var större, och tack vare ett folkligt stöd
            var vägen öppen för ökad samverkan. Tio år senare antogs de så
            kallade Helsingforsavtalen som förstärkte och fördjupade det nordiska
            samarbetet.
          </note>
          <note>
            Sedan dess har samverkan mellan parlamentariker och ministrar
            i våra länder rullat på och banat väg för gemensamma lösningar
            på gemensamma utmaningar. Därför konstaterar jag med viss besvikelse
            att det nordiska samarbetet inte har en starkare position i regeringens
            utrikesdeklaration i dag. En rad rekommendationer från Nordiska
            rådet ligger på bordet och en rad viljeinriktningar från det danska
            ordförandeskapet i ministerrådet har deklarerats men behöver naturligtvis
            uppmärksammas inte bara i de forumen, utan även av regeringen.
          </note>
          <note>
            Fru talman! Jag har sedan i höstas förmånen att ingå som ledamot
            i Nordiska rådets svenska delegation och i Nordiska rådets kultur-
            och utbildningsutskott. Mitt intryck av det nordiska samarbetet
            är att det präglas av samförstånd och pragmatism, egenskaper som
            har betydelse och kan tjäna som förklaringsmodell till att det
            nordiska samarbetet gett resultat genom åren.
          </note>
          <note>
            Under sessionen på Åland för några veckor sedan fick självstyrelseområdena
            Åland, Färöarna och Grönland tjäna som exempel på hur självstyre
            kombinerat med samarbete kan fungera som fredsprojekt och som
            inspiration för oroshärdar runt om i världen som behöver lösa
            upp de låsningar som finns.
          </note>
          <note>
            Ett annat intryck som slagit mig är den uppenbara skillnaden
            i bevakning och nyhetsförmedling som råder mellan organ som Nordiska
            rådet å ena sidan och EU-samarbetet å andra sidan. Det förra får
            sällan större spridning medialt, men det har fortsatt en stark
            folklig förankring, vilket framgår när man talar med väljare.
            Det senare, som alltmer utvecklats till ett överstatligt organ,
            får desto större bevakning och betydelse men möter också allt
            större folklig kritik.
          </note>
          <note>
            Det finns goda grunder för att regeringen genom ansvariga ministrar
            i ministerrådet, riksdagen genom delegationen i Nordiska rådet
            och så kallade NGO:er gemensamt kan verka för att uppmärksamma
            och utveckla det nordiska samarbetets betydelse. Nordens sak är
            vår.
          </note>
          <note>
            Fru talman! Sverigedemokraterna betraktar Sverige som en del
            av, i fallande ordning, en nordisk, europeisk, västerländsk och
            global gemenskap. Vi menar att få internationella samarbeten har
            så stor potential och så goda grunder att fördjupas och förstärkas
            som det nordiska samarbetet. Vår gemensamma historia går långt
            tillbaka och, det ska villigt erkännas, har kännetecknats av ömsom
            fred och ömsom krig, men från varje epok har dragits lärdomar
            och årsring lagts till årsring. Det nordiska samarbetet står således
            på ett stabilt fundament.
          </note>
          <note>
            De nordiska länderna samexisterar på vägen mot en gemensam framtid.
            Norden är världens tionde största ekonomi och kan i ett än mer
            utvecklat samarbete bli en stark internationell aktör, inte endast
            bestå av flera, mindre aktörer. Den nordiska välfärdsmodellen
            är unik och står stark, men den kan stå ännu starkare genom att
            ta till vara de förutsättningar och den potential som ryms i att
            dra lärdom över gränserna. Vi har gemensamma landmassor och gemensamma
            vatten men också gemensamma kulturyttringar och språklikheter.
            Nordens sak är vår.
          </note>
          <note>
            Alla goda ting är tre , brukar man säga, och jag skulle i korthet
            vilja nämna tre områden där samverkan kan fördjupas. Sverigedemokraterna
            förespråkar ett förstärkt samarbete inom kultur- och utbildningsområdet.
            Vi menar att den nordiska språkförståelsen kan förbättras och
            en nordisk kulturkanon införas som en naturlig utveckling av en
            nordisk litterat urkanon som redan existerar samt ett tätare samarbete
            kring friluftslivet och den nordiska ”brandingen” internationellt.
          </note>
          <note>
            Vi förespråkar också ett djupare försvars- och säkerhetssamarbete
            med Finland, vilket vi har motionerat om i riksdagen. Vi gläds
            åt att våra försvarsministrar under Folk och Försvar i Sälen aviserade
            en djupare samverkan. Det tror vi är en bättre väg att gå för
            fred och säkerhet i Östersjöregionen än att backa in i Nato .
            Alliansfrihet i fred syftande till neutralitet i krig har tjänat
            Sverige väl och ska så göra.
          </note>
          <note>
            I år innehar Island ordförandeskapet för Nordiska rådet och har
            valt att fokusera på tre områden där Nordens röst i världen är
            stark. Ett av dem är det internationella samhället. Där är det
            relevant att stärka samtalen om såväl Arktis, vilket tagits upp
            tidigare i dag, som Östersjön och vårt övriga närområde.
          </note>
          <note>
            Jag ser fram emot fortsatt samverkan i Norden, inte minst uppmärk
            ­ sammandet av det nordiska friluftslivsåret som går av stapeln
            i år. Vi vän ­ tar med stort intresse på hur ministerrådet och
            ansvariga regeringar ska fokusera på det. Det är en lokal resurs
            som inte kan utlokaliseras interna ­ tionellt men som stärker
            vår gemensamma sysselsättning och turism.
          </note>
          <note type="speaker">
            Anf. 189 PHIA ANDERSSON (S) replik:
          </note>
          <note>
            Fru talman! Jag begärde ordet för att säga att jag definitivt
            inte delar den uppfattning som framfördes, att den nuvarande regeringen
            inte prioriterar de nordiska frågorna. Tvärtom har samarbetsministern
            varit oerhört aktiv och lyft fram de nordiska frågorna. Hon har
            också besökt Nordiska rådets delegation och framfört att hon vill
            ha en öppen dialog med oss. Även statsministrarna i de nordiska
            länderna samarbetar. Ministerrådet har lyft upp olika frågor.
            Nordiska rådet är ett aktivt råd, vilket märktes inte minst under
            sessionen i Stockholm i höstas. Jag måste säga att jag inte delar
            den uppfattning som framfördes.
          </note>
          <note type="speaker">
            Anf. 190 ARON EMILSSON (SD) replik:
          </note>
          <note>
            Fru talman! Men då tror jag att vi är ganska överens. Jag sa
            nog aldrig att Nordiska rådet inte är aktivt eller att våra ansvariga
            ministrar inte gör någonting för att fördjupa, förstärka och bredda
            det nordiska samarbetet – snarare tvärtom. Jag tänkte redan tidigare
            i dag på att vår ansvariga minister för Nordenfrågor ofta är en
            flitig besökare under våra delegationsmöten, och det är väldigt
            positivt. Det tror jag att vi alla är överens om.
          </note>
          <note>
            Det jag reagerade på var att det nordiska har en osynlig roll
            i utrikesdeklarationen, som kom tidigare i dag. Där finns väldigt
            lite av substans kring det nordiska samarbetet och den nordiska
            samverkan. Jag kan tycka att det är problematiskt när vi har en
            minister som är ansvarig för nordiska frågor som är intresserad
            och beredd att fördjupa, förstärka och utveckla det nordiska samarbetet.
          </note>
          <note>
            Jag tror att vi egentligen är ganska överens där.
          </note>
          <note type="speaker">
            Anf. 191 PHIA ANDERSSON (S) replik:
          </note>
          <note>
            Fru talman! Jag är helt övertygad om att hela regeringen står
            bakom detta. De beslut som tas i regeringen tas kollektivt. De
            nordiska frågorna är prioriterade – betydligt mer prioriterade
            än vad de var förra mandatperioden. Jag ser en klar förbättring
            med nuvarande regering.
          </note>
          <note>
            Jag tror att Aron Emilsson tillsammans med mig kan vara lugn
            för att dessa frågor kommer att lyftas upp. Jag hoppas att vi
            båda två kommer att medverka till att hålla dem uppe på dagordningen.
          </note>
          <note type="speaker">
            Anf. 192 ARON EMILSSON (SD) replik:
          </note>
          <note>
            Fru talman! Det låter ju strålande. Som sagt hoppas vi då att
            det nordiska samarbetet kan få en stark roll i regeringens arbete
            och att det ska uppmärksammas vidare, när det nu lever en lite
            mer undangömd tillvaro i utrikesdeklarationen.
          </note>
          <note>
            Jag tror också, precis som Phia Andersson, att om ansvarig Nordenminister
            menar allvar har vi ett fördjupat nordiskt samarbete att se fram
            emot.
          </note>
          <note type="speaker">
            Anf. 193 FREDRIK MALM (FP) replik:
          </note>
          <note>
            Fru talman! Det är givetvis jätteviktigt att vi fördjupar det
            nordiska samarbetet. Det har vi gjort under många år. Det är oerhört
            viktigt. Vi har stora fördelar att vinna av detta.
          </note>
          <note>
            Det är bara det att hela den nordiska modell vi har är inkompatibel
            med Sverigedemokraternas syn på assimilering. Det nordiska samarbete
            som Sverigedemokraterna argumenterar för, gäller det också samerna?
            Vilken plats har de i ert nordiska samarbete? Vilken plats har
            de svenskspråkiga i Finland i ert nordiska samarbete? Vilken plats
            har romerna i Sverigedemokraternas nordiska samarbete?
          </note>
          <note>
            Sverigedemokraterna har en historia – det är välkänt. Sverigedemokraterna
            och Vänsterpartiet är de två partier i Sveriges riksdag som har
            sina rötter i de rörelser som har ockuperat Norden och nordiska
            länder genom åren.
          </note>
          <note type="speaker">
            Anf. 194 ARON EMILSSON (SD) replik:
          </note>
          <note>
            Fru talman! Jag kan lugna Fredrik Malm med att vi ser positivt
            på samerna, den samiska kulturen och den samiska identiteten inom
            Sápmi och över våra länders gränser inom Norden. Vi har inte minst
            under de senaste sessionerna i kultur- och utbildningsutskottet
            i Nordiska rådet haft en väldigt god samverkan över både parti-
            och landgränser kring hur vi kan stärka samisk kultur och samisk
            identitet under förfrågningar från representanter för Sápmi, Sametinget
            och andra institutioner.
          </note>
          <note>
            Vi värnar de nationella minoriteterna. Vi har också varit tydliga
            med att de inte ska omfattas av de assimileringskrav som Fredrik
            Malm anför.
          </note>
          <note type="speaker">
            Anf. 195 FREDRIK MALM (FP) replik:
          </note>
          <note>
            Fru talman! Det är i så fall glädjande att just samerna inte
            behöver assimileras utan bara iranierna, kurderna, chilenarna
            och de andra.
          </note>
          <note>
            Ni har dock inte svarat om synen på svenska språkets ställning
            i Finland. Det är ju högst väsentligt. Den idé Sverigedemokraterna
            har om assimilering, gäller den också i Finland och de svenskspråkiga
            i Finland? Ert systerparti i Finland, Sannfinländarna, är ju mycket
            tydliga med detta. De kallar det svenska språket tvångssvenska.
          </note>
          <note>
            Det är alltså en synnerligen villkorad nordisk modell som Sverigedemokraterna
            föreslår.
          </note>
          <note>
            Det andra, fru talman, är det som man inte tar upp. När man säger
            ”stärk det nordiska samarbetet” vill man ju i andra änden att
            Sverige ska lämna Europeiska unionen och därmed lämna EU:s inre
            marknad – och därmed lämna de enorma fördelar det innebär för
            Sverige att samarbeta den vägen.
          </note>
          <note>
            Och man säger blankt nej till ett Natomedlemskap. I stället röstar
            Sverigedemokraterna i Europaparlamentet för Vladimir Putins linje.
            Man säger nej till ett Natomedlemskap, vilket skulle äventyra
            säkerheten långsiktigt och vara mycket illa för svensk del.
          </note>
          <note type="speaker">
            Anf. 196 ARON EMILSSON (SD) replik:
          </note>
          <note>
            Fru talman! Det var många frågor på en gång, men jag väljer att
            besvara de väsentliga.
          </note>
          <note>
            Ja, vi värnar den nationella suveräniteten, och därför är det
            i första hand genom samtal, dialog och diskussion med finska staten
            som man ska komma vidare med hur det svenska språkets ställning
            och status i Finland ska utvecklas. Där har vi också en bra gemensam
            diskussion inom Nordiska rådet.
          </note>
          <note>
            Jag vet att även representanter från Sannfinländarna inom Nordiska
            rådet har lyft fram att det har betydelse och finns en poäng i
            att värna svenskans ställning i Finland på sikt, även om man nationellt
            lyfter fram de frågorna på ett annat plan. Men man ser att de
            verkar i flera forum och driver en helhetslinje.
          </note>
          <note>
            Det är inte en villkorad nordisk välfärdsstat som vi för fram,
            utan det är en ganska klassisk syn på välfärdsmodellen där vi
            snarare vill se ökad forskning kring hur vi kan stärka utvecklingen
            över de nordiska gränserna.
          </note>
          <note type="speaker">
            Anf. 197 KRISTER ÖRNFJÄDER (S):
          </note>
          <note>
            Fru talman! Jag vill i denna utrikespolitiska debatt lyfta fram
            det viktiga arbete som IPU gör. Interparlamentariska unionen,
            IPU, är en global organisation för självständiga staters parlament.
            Den grundades 1889, och antalet medlemmar har mer än fördubblats
            de senaste 30 åren och är för närvarande 166. Motivet till bildandet
            var och är att arbeta för fred och mellanfolkligt samarbete.
          </note>
          <note>
            Fru talman! I Sveriges riksdag har vi en mycket aktiv delegation
            som arbetar för att föra Sveriges talan inom en rad viktiga utvecklingsfrågor.
            Bland organisationens uppgifter ingår att främja personliga kontakter
            mellan parlamentsledamöter i alla länder och verka för de parlamentariska
            institutionernas utveckling.
          </note>
          <note>
            IPU arbetar också mycket med bistånd. I detta arbete vill jag
            tacka Sida, som är en bidragsgivare till IPU. Detta samarbete,
            som båda parter vinner på, ökar möjligheten där arbetet omfattar
            frågor som representativ demokrati, mänskliga rättigheter och,
            inte minst, jämställdhet och kvinnors deltagande i politiken.
            Man värnar också parlamentarikers mänskliga rättigheter och främjar
            internationell säkerhet och hållbar utveckling. Organisationen
            har genom åren närmat sig FN. IPU har sedan 2002 observatörsstatus
            i generalförsamlingen, och samarbetet utvecklas hela tiden.
          </note>
          <note>
            Fru talman! Under de senaste åren har IPU antagit resolutioner
            inom en rad områden som jag vill ge exempel på.
          </note>
          <note>
            Den akuta situationen för flyktingar i Gaza har lyfts fram av
            svenska IPU-ledamöter. Fattigdom har lett till ökat våld, och
            många kvinnor och barn är offer. Det har starkt betonats att parlamentariker
            världen över måste arbeta för att stärka nationella system för
            att skydda flyktingbarn och bistå nationella myndigheter och internationella
            organisationer i mottagarländerna, i arbetet med att hjälpa ensamkommande
            flyktingbarn och deras rätt till utbildning och aktiviteter och
            att se till att barnen får hjälp att söka efter sina familjer
            och släktingar.
          </note>
          <note>
            Andra frågor som IPU arbetat med det senaste året är parlamentens
            roll i arbetet för en kärnvapenfri värld och en värld motståndskraftig
            mot risker med utgångspunkt i den demografiska utvecklingen och
            med miljöpåverkan i åtanke.
          </note>
          <note>
            Fru talman! Jag vill återigen betona att IPU är ett oerhört viktigt
            forum. Resolutioner antas där. Parlamentariker världen över åtar
            sig att ta ansvar för att driva på arbetet inom olika utvecklingsfrågor
            och se över nationella lagstiftningar och regleringar. Det är
            då mycket viktigt att frågorna följs upp i de nationella parlamenten,
            och det är varje parlamentarikers ansvar att leva upp till det.
          </note>
          <note>
            Fru talman! Eftersom tiden medger det vill jag passa på att informera
            kammaren om ytterligare frågor som IPU arbetar med.
          </note>
          <note>
            Under fjolåret antogs en resolution om den humanitära krisen
            och återuppbyggnaden av fred i Centralafrikanska republiken. IPU
            har i resolution och debatt uttryckt sin djupa oro över den stora
            humanitära krisen i Centralafrikanska republiken och det fasansfulla
            våld som drabbar civila och då särskilt barn, äldre och kvinnor.
          </note>
          <note>
            En annan resolution antogs om ebolakrisen. Där uttalade vi oss
            om behovet av ekonomiskt stöd och personell medverkan för att
            motverka utbrottet. Uttalandet har bemötts positivt av den svenska
            regeringen, och vår delegation hade så sent som i förrgår information
            och diskussion med representanter från Världshälsoorganisationen
            som en uppföljning av vår resolution.
          </note>
          <note>
            Fru talman! Ett exempel på nordiskt samarbete är när vi tillsammans
            med de övriga nordiska pa rlamenten 2013 fick igenom ett gemensamt
            förslag om ett så kallat brådskande ärende mot innehav, utveckling,
            produktion och användning av kemiska vapen.
          </note>
          <note>
            Fru talman! Under 2015 kommer IPU och den svenska delegationen
            att arbeta vidare med en rad angelägna frågor. Cyberkrigföring
            som ett allvarligt hot mot fred och global säkerhet är ett huvudtema.
            Vikten av att hitta en balans mellan å ena sidan yttrandefrihet
            och informationsutbyte och å andra sidan åtgärder som behövs för
            en säker miljö på internet är ett annat. Ett tredje huvudtema
            är vikten av säker tillgång till vatten, vatten som en basal mänsklig
            rättighet och parlamentarikers roll i arbetet för att säkerställa
            detta runt om i världen.
          </note>
          <note>
            Dessa frågor får vi anledning att återkomma till i vår debatt
            gällande IPU:s verksamhet som ska föras i kammaren veckan efter
            påsk.
          </note>
          <note type="speaker">
            Anf. 198 FREDRIK MALM (FP) replik:
          </note>
          <note>
            Fru talman! Det är givetvis oerhört viktigt att vi har ett gott
            samarbete mellan parlament runt om i världen, men det finns en
            aspekt av detta som Krister Örnfjäder inte riktigt tar upp. Han
            slår sig för bröstet och säger att det är fantastiskt att det
            nu är så många som 166 parlament som är med i Interparlamentariska
            unionen.
          </note>
          <note>
            Låt mig peka på några av dessa parlament, så kan vi fundera på
            hur pass konstruktiva de är i diskussionerna om parlamentarikerns
            roll i att exempelvis nedrusta. Saudiarabien är ett av de parlament
            som är med i detta. Ryssland är ett annat. Syrien är ett tredje.
            Demokratiska folkrepubliken Korea är ett fjärde, Kuba ett femte,
            Zimbabwe ett sjätte, Palestina ett sjunde, Iran ett åttonde och
            Kina ett nionde. Det tycker jag att man kan fundera på som svensk
            parlamentariker och för Sveriges riksdags del.
          </note>
          <note>
            Det är klart att vi ska vara med i detta. Vi är med i allt internationellt
            i stort sett. Men det är viktigt att vi inte ger legitimitet åt
            politiker som över huvud taget inte är folkvalda. Det kubanska
            parlamentet är inte ens ett parlament. De har lika många kandidater
            som platser när de har så kallade val i Kuba.
          </note>
          <note type="speaker">
            Anf. 199 KRISTER ÖRNFJÄDER (S) replik:
          </note>
          <note>
            Fru talman! Jag måste delvis hålla med om det som Fredrik Malm
            säger. Det ser inte likadant ut i hela världen. Men IPU har som
            sin grundförutsättning sagt att om man har en lagstiftande församling,
            ett parlament, har man också rätt att vara med.
          </note>
          <note>
            Var drar man annars gränsen? Det som vi traditionellt betraktar
            som en demokrati i västerländsk begreppshantering är inte alltid
            detsamma som i andra delar av världen. Det som är demokrati behöver
            alltså inte vara totalt demokratiskt.
          </note>
          <note>
            Låt oss ta Saudiarabien som ett sådant exempel. Vi har en regel
            som säger att om länder inte har ett deltagande som består av
            båda könen minskar deras rösträtt. Det innebär att Saudiarabien
            för det mesta har representanter i sin delegation som är kvinnor.
          </note>
          <note type="speaker">
            Anf. 200 FREDRIK MALM (FP) replik:
          </note>
          <note>
            Fru talman! För min del är det synnerligen egalt huruvida det
            är en kvinna eller en man som är på ett möte. Det som är väsentligt
            för min del är om personen är folkvald eller inte.
          </note>
          <note>
            Bekymret är ju att många, kanske till och med en majoritet, av
            dem som deltar i IPU:s möten inte är folkvalda. Det betyder att
            de representerar regimer. Deras syfte som parlamentariker är inte
            att granska makten, vilket syftet är för en riksdagsledamot här.
            Deras syfte är att bekräfta makten.
          </note>
          <note>
            Hur många oppositionspolitiker finns det i Demokratiska folkrepubliken
            Korea? Har de över huvud taget val? De har ett parlament som är
            med i IPU och som vi svenska riksdagsledamöter, som är folkvalda
            och har bedrivit valkampanjer, ska sitta och diskutera nedrustning
            med. Det är Kim Jong Uns utsända sändebud. Det är människor som
            inte skulle tveka en sekund att ange sina egna kusiner och skicka
            dem i finkan. Det är inga demokrater.
          </note>
          <note>
            Därför är det som sagt viktigt att Sverige är medlem i detta,
            men det är också viktigt att vi är kritiska. Jag tycker att vi
            svenska representanter ska vara extra kritiska mot de parlament
            som inte är folkvalda.
          </note>
          <note type="speaker">
            Anf. 201 KRISTER ÖRNFJÄDER (S) replik:
          </note>
          <note>
            Fru talman! Nu är det så att vi som är med i IPU inte på något
            sätt är noviser . Vi vet hur det ser ut i världen. Vi kanske vet
            det bättre än de flesta eftersom vi har den förutsättningen att
            vi kan umgås med de här männi ­ skorna och höra vad de säger.
            Vi kan ha bilaterala samtal där vi kan vara totalt öppenhjärtiga
            mot varandra om vad vi tycker om varandra. Det här är alltså inget
            problem sett utifrån att vi är medlemmar i den här organisa ­
            tionen.
          </note>
          <note>
            Vi ska vara medvetna om att den här organisationen är en föregångare
            till att man bildade NF en gång i tiden, det som numera är FN.
            Det är alltså ingen liten sak som är på gång.
          </note>
          <note>
            Jag tycker att Fredrik Malm ska bestämma sig för vilket ben han
            ska stå på. Antingen försöker man jobba inom ramen för en sådan
            här organisation för att f å en bättre situation i världen eller
            också tackar man nej. Men då hamnar man i ett helt annat gäng,
            och det föredrar jag att vi som parlament står utanför.
          </note>
          <note type="speaker">
            Anf. 202 PHIA ANDERSSON (S):
          </note>
          <note>
            Fru talman! Mycket har sagts om det utrikespolitiska läget runt
            om i världen i den här debatten. Jag tänker flytta blicken till
            vårt närområde Norden med fokus på Nordiska rådet. Denna miniriksdag
            har 87 ledamöter från de nordiska länderna som tillsammans vill
            underlätta vardagen för människor som rör sig mellan våra länder
            men också tillsammans vara en starkare röst än varje land är var
            för sig, både i EU-sammanhang och i andra internationella sammanhang
            som man medverkar i.
          </note>
          <note>
            En nordisk arbetsmarknad är för många en självklarhet. Bland
            annat är var femte ungdom mellan 17 och 25 år som arbetar i Oslo
            svensk. Ett annat exempel är att 27 000 värmlänningar jobbar i
            Norge. I Öresundsregionen pendlar många mellan Danmark och Sverige.
          </note>
          <note>
            Villkoren för befolkningen och företagen i Norden bestäms av
            omfattningen av de gränshinder som finns. Det finns skäl för oss
            att följa upp arbetet med gränshinder, inte minst för unga människor
            i Norden eftersom deras rörlighet i samband med studier, jobb
            och praktikplatser är viktig för att skapa kontakt mellan människor
            och företag över gränserna i Norden – något som är fundamentet
            för det nordiska samarbetet i framtiden.
          </note>
          <note>
            Välfärdsfrågor och människors rättigheter på arbetsmarknaden
            är också viktiga frågor för Nordiska rådet.
          </note>
          <note>
            Nordiska rådets behandling av utrikespolitiska frågor har ökat
            de senaste åren, och internationell politik är nu en viktig del
            av dagordningen vid rådets sessioner.
          </note>
          <note>
            Under det svenska ordförandeskapet 2014 anordnades vid sessionen
            i Stockholm ett toppmöte med de nordiska statsministrarna om det
            nordiska samarbetet i utveckling. Där lyftes många viktiga frågor
            som vi alla berörs av.
          </note>
          <note>
            Ett nytt inslag i sessionen var en aktualitetsdebatt , där Thorvald
            Stoltenberg var gästtalare, som gav en bred belysning av de säkerhetspolitiska
            utmaningar som finns i vår del av världen.
          </note>
          <note>
            För ett par veckor sedan, som nämndes tidigare, möttes Nordiska
            rådet i Mariehamn på Åland. I anslutning till de ordinarie mötena
            arrangerades en konferens om självstyrelserna i Norden och hur
            vi lyckats hitta kloka lösningar som kan utgöra en förebild för
            andra stater och regioner. Vi lever i en tid av förändring, både
            globalt och regionalt, och det nordiska exemplet kan vara en förebild
            när det gäller pragmatiska lösningar. Vi har inte patentlösningen,
            men vi kan bidra med goda exempel.
          </note>
          <note>
            En av de stora utmaningarna är hur vi kan upprätthålla Arktis
            som ett säkerhetspolitiskt lågspänningsområde. Även om Ukraina
            geografiskt ligger långt söderut får utvecklingen där naturligtvis
            också återverkningar här. Rysslands agerande i Ukraina har allvarligt
            rubbat det tillitsfulla samarbete som utvecklats, ett samarbete
            som har sina rötter före det kalla kriget och som bottnar i insikten
            om behovet av samarbete vad gäller både forskning och samhällsutveckling.
          </note>
          <note>
            I Nordiska rådet har vi under en lång följd av år utvecklat formerna
            för att samarbeta med ryska parlamentariker om frågor som är av
            gemensamt intresse. Men utvecklingen i fjol förändrade förutsättningarna
            på ett dramatiskt sätt, vilket ledde till att vi i början av året
            ställde in, eller senarelade, en stor del av de gemensamma aktiviteter
            som var planerade.
          </note>
          <note>
            Frågan var också aktuell vid temasessionen i Akureyri i april
            2014, när vi som ett nytt inslag anordnade en aktuell debatt om
            Ukraina och Ryssland. Vid vårt möte i september i fjol hade vi
            i presidiet en fördjupad diskussion om samarbetet och landade
            i slutsatsen att det trots allt är bäst att fortsätta en dialog
            på parlamentarikernivå. Mot den bakgrunden beslöt vi att inbjuda
            ryska parlamentariker till Nordiska rådets session här i Stockholm.
            En sådan genomfördes också. Och i år planerade vi att genomföra
            de senarelagda aktiviteterna, under förutsättning att situationen
            inte blir ännu mer tillspetsad.
          </note>
          <note>
            Vi är inte naiva, och vi kommer inte att hålla inne med kritiken,
            men vi vill inte stänga dörren för dialog. Vi vill också fortsätta
            bidra till att behålla de pragmatiska lösningar som hittills funnits
            i vårt samarbete. Inte minst har det präglat det arktiska samarbetet.
          </note>
          <note>
            Som rapportör för Västnorden, som består av Grönland, Island
            och Färöarna, kan jag inte undgå att nämna Arktis. Alla de nordiska
            länderna är en del av Arktis, oavsett om vi tillhör de arktiska
            kuststaterna eller inte. Alla nordiska länder står inför samma
            möjligheter och utmaningar i fråga om att balansera behovet av
            att skydda den känsliga arktiska miljön och samtidigt utveckla
            regionen.
          </note>
          <note>
            Vi måste ta ett stort gemensamt ansvar för att säkerställa och
            skydda den sårbara miljön och de människor som bor i området så
            att de inte blir lidande av den utveckling som sker. För detta
            behövs det visioner om hur vi vill att framtiden ska se ut. Här
            har vi alla ett gemensamt ansvar.
          </note>
          <note type="speaker">
            Anf. 203 FREDRIK MALM (FP):
          </note>
          <note>
            Fru talman! Vi har i Sverige producerat en enda krigsfilm, tror
            jag. Den heter Repmånad , med Janne ”Loffe” Carlsson. Om vi tänker
            i det perspektivet förstår vi att vi har lite svårt i Sverige
            att sätta oss in i hur situationen kan vara i konfliktområden
            och krig. Vi har levt i fred väldigt länge.
          </note>
          <note>
            Fru talman! Det har varit ett sönderfall under en tioårsperiod
            i Mellanösternregionen, i Irak, i Syrien och på andra håll. Krigen
            har brutaliserats. De har förråats. De har slagit in på en trend,
            en nedåtgående spiral, som är så oerhört blodig att det inte längre
            finns några krigets regler.
          </note>
          <note>
            I det sönderfall, det krig och det oerhört omfattande våld som
            vi har sett från statsmakter, militärapparater, miliser, dödspatruller
            och annat har det utvecklats en tendens inom det sunnitiska arabiska
            motståndet i Syrien som nu har perverterats i det vi kallar Islamiska
            staten och Daesh.
          </note>
          <note>
            Vi måste förstå, fru talman, att den enorma härdsmälta som Syrien
            och Irak nu är innebär att vi kommer att tvingas bevittna de här
            konflikterna i årtionden framöver. Och det är enorma flyktingtragedier.
            Nu är 3,8 miljoner människor från Syrien registrerade flyktingar
            i grannländerna. Säkert är det ännu fler som är interna flyktingar
            inom Syrien.
          </note>
          <note>
            För att kunna få ett slut på den här konflikten måste vi, tror
            jag, fru talman, komma till en ganska krass slutsats. Det innebär
            att Daesh måste besegras i Mosul och i ar-Raqqa. Det är de två
            strong holds som detta så kallade kalifat, lett av Abu Bakr al-Baghdadi,
            har. För att de assyrier, syrianer, kaldéer, yazidikurder, turkmener,
            araber, kurder och andra olika folkgrupper i regionen som har
            tvingats fly undan Islamiska statens härjningar ska kunna återvända
            till sina hem måste det här kalifatet besegras militärt. Det finns
            ingen annan väg.
          </note>
          <note>
            Det finns ingen möjlighet att sätta sig ned i förhandlingar med
            personer som skär halsen av sina belackare och kritiker. Det finns
            inte en möjlighet att bygga ett politiskt förtroende med personer
            som inte ens kan gå med på en fångutväxling utan i stället kallblodigt
            avrättar människor i hundratal längs vägkanten.
          </note>
          <note>
            För att göra detta har omvärldens strategi varit att man stärker
            den irakiska armén och kurdiska peshmergastyrkor för att de ska
            kunna upprätthålla frontlinjen mot Islamiska staten för att kunna
            skydda civilbefolkningen. Detta har bland annat lett till att
            staden Kobane i norra Syrien har kunnat befrias, tack vare olika
            flygattacker.
          </note>
          <note>
            Nästa steg i detta, fru talman, måste bli att hitta olika typer
            av samarbeten regionalt som innebär att Islamiska staten kan börja
            pressas tillbaka på allvar, så att Mosul kan befrias, så att de
            kristna assyrier och alla andra människor som har flytt från Mosul
            och från Nineveslätten öster därom har en möjlighet att återvända
            till sina hem och så att de flickebarn som är bortrövade av Islamiska
            staten och i dag är sexslavar åt de här gudskrigarna, som kanske
            komme r från våra städer, kan befrias och få den psykologiska
            hjälp som de sannolikt kommer att behöva under en mycket lång
            tid och återförenas med sina föräldrar.
          </note>
          <note>
            Avslutningsvis, fru talman, tror jag att det som symboliskt är
            viktigast av allt just nu är att staden Kobane byggs upp igen
            och inte fortsätter att vara en ruin.
          </note>
          <note type="speaker">
            Anf. 204 PYRY NIEMI (S):
          </note>
          <note>
            Fru talman! Det känns angeläget att ställa sig framför de just
            nu något färre, men likväl viktiga, deltagarna i den bra och innehåll
            srika utrikespolitiska debatten som har pågått under hela dagen.
            Det känns hedersamt att den feministiska samarbetsregeringen i
            dag har lagt fram sin utrikespolitiska doktrin och visat på att
            det finns en skillnad mellan det som har varit och det som komma
            skall.
          </note>
          <note>
            Jag tänkte dra en lans för EU, fru talman. Jag är ju invandrare,
            som mitt namn kanske kan påminna människor om. Jag är också barn
            till ett krigsbarn, till och med två krigsbarn. För mig är EU
            grunden för det som jag verkligen uppskattar väldigt mycket, nämligen
            den fria rörligheten och solidariteten människor emellan.
          </note>
          <note>
            Känslan som finns inom EU är att det är en fredsorganisation
            i grunden. Den skapades en gång i tiden via kol- och stålunionen,
            och med åren har den utvecklats till mycket mer. För mig är EU
            någonting ännu större. Det handlar om att främja ömsesidig samverkan
            människor emellan, oavsett kulturell bakgrund, oavsett religion,
            oavsett tidigare konflikter och oavsett eventuella dispyter.
          </note>
          <note>
            Man har på det viset kunnat ge en mycket fredligare europeisk
            kontinent.
          </note>
          <note>
            För varje steg som EU tar i sin utveckling och utvidgning kan
            vi också se att de länder som kommer till får ett bättre liv och
            ett bättre demokratiskt klimat, vilket skapar förutsättningar
            för dem att också få en ökad tillväxt.
          </note>
          <note>
            Vi är nu väldigt tacksamma att vi i höstas tog beslutet om ett
            associeringsavtal med Georgien, Moldavien och Ukraina. Det är
            ett stort steg även för oss i Sverige. Vi hade Serbien på statsbesök
            för inte alltför länge sedan. Den ökade samverkan vi har med det
            landet är också ett steg. Det bor många serber i Sverige, och
            vi har en historia tillsammans, med många från Serbien eller det
            forna Jugoslavien. Det var en viktig symbolhandling men också
            något som ledde till konkreta aktiviteter. Vi stöder också samtalen
            mellan Serbien och Kosovo så att de på sikt kan skapa ett mycket
            fredligare samförstånd sinsemellan.
          </note>
          <note>
            Varför pratar jag just om det här? Det har att göra med att EU
            i sig är en fredsorganisation. Vi socialdemokrater och samarbetsregeringen
            känner en styrka i detta, och därför är det också en garant för
            att det för varje land som tillkommer i EU-familjen finns en betydligt
            större möjlighet att vi får en fredligare stund runt omkring i
            Europa.
          </note>
          <note>
            Därför är det också lika angeläget att Ukraina vid ett givet
            tillfälle i en framtid, när freden åter råder och det finns möjligheter
            för dem att kunna skapa en bra demokratiutveckling i landet, får
            ett fortsatt stöd av EU så att vi på sikt kan få med Ukraina i
            EU-familjen.
          </note>
          <note>
            På samma sätt vill vi ha med Serbien och Bosnien och Hercegovina.
            Att kunna ha dem som ytterligare länder i det här demokratiprojektet
            är något som vi i samarbetsregeringen men också vi socialdemokrater
            har kämpat för under decennier.
          </note>
          <note>
            Det här är viktigt för oss. Vi har aldrig någonsin vikit när
            det gäller den europeiska tanken, och vi kan med lugn och ro konstatera
            att ända sedan vi kom med i EU 1994 har det gått framåt inom EU.
            Vi har ett större fredssträvande, bortsett från den konflikt som
            dessvärre har uppstått i Ukraina. Men vi kan också se bortom horisonten
            att det kommer att bli bättre.
          </note>
          <note type="speaker">
            Anf. 205 MARGARETA CEDERFELT (M):
          </note>
          <note>
            Fru talman! Jag kommer precis från EU-nämnden där det har varit
            överläggning med statsministern inför Europeiska rådet, och då
            är det väldigt svårt att tala om någonting annat än Ukraina.
          </note>
          <note>
            När det ukrainska folket uttryckte sin vilja att gå med i EU
            och satte press på den dåvarande presidenten Janukovytj, som faktiskt
            hade gått till val på att lova att Ukraina skulle närma sig EU,
            började oroligheterna. Det var då det blev en konflikt med Ryssland.
          </note>
          <note>
            Det har nu gått lite mer än ett år med konflikter och en upptrappning
            av stridigheterna. Jag måste säga att det är väldigt bra att de
            28 EU-länderna står enade och gemensamt för att försvara Ukraina.
          </note>
          <note>
            Jag vill också här lyfta upp att under den tidigare alliansregeringen
            gav dåvarande utrikesministern Carl Bildt i sin utrikesdeklaration
            uttryck för sin fruktan att de stridigheter vi såg i Ukraina skulle
            leda till mer av lidande och våld. Tyvärr kan jag bara konstatera
            att Carl Bildt hade rätt i sina farhågor.
          </note>
          <note>
            EU har arbetat och fortsätter att arbeta för att stödja Ukraina
            och också andra tidigare delstater i den gamla Sovjetunionen genom
            det östliga partnerskapet. Det är någonting som är positivt och
            syftar framåt. Att stärka ekonomin och de mänskliga rättigheterna
            är ett arbete som måste fortsätta.
          </note>
          <note>
            Jag vill också i det här sammanhanget lyfta upp ett annat perspektiv
            av konflikten i Ukraina, fru talman. Det handlar om att det är
            väldigt enkelt att fokusera på de länder där det råder krig och
            öppna konflikter mot de mänskliga rättigheterna. Men det finns
            också andra länder där det är tyst och som det inte talas så mycket
            om, men där det råder negativa och besvärliga omständigheter.
          </note>
          <note>
            Jag tänker här till exempel på ett av OSSE:s 57 medlemsländer,
            nämligen Tadjikistan. Tadjikistan nämner jag därför att landet
            går till val den 1 mars. Det är ett val där OSSE kommer att vara
            med och observera. Tadjikistan är ett land som har problem med
            bristande demokrati, inskränkta mänskliga rättigheter och sin
            ekonomi. Det är ett av de fattigaste länderna i regionen, där
            en stor andel av medborgarna befinner sig i andra länder, däribland
            Ryssland, för att tjäna sitt uppehälle.
          </note>
          <note>
            Det är väldigt enkelt att vi i västvärlden endast fokuserar på
            till exempel konflikterna i Ukraina och Syrien och glömmer bort
            situationen i andra länder som det är tyst om men där det råder
            besvärliga omständigheter. Därför nämnde jag Tadjikistan här,
            och det är därför jag säger att det internationella samarbetet
            måste fortsätta och att vi också måste arbeta för en utveckling
            i länderna som vi inte talar så mycket om.
          </note>
          <note type="speaker">
            Anf. 206 DÉSIRÉE PETHRUS (KD):
          </note>
          <note>
            Fru talman! Jag tänker ta upp några saker som jag saknade i den
            utrikespolitiska deklarationen. Det ena är den stora konflikten
            som fortfarande pågår i Demokratiska republiken Kongo och det
            oerhört traumatiska och tragiska våldet och det sexuella våldet
            mot kvinnor som sker där. Det är ungefär 5 miljoner människor
            som har dött i Kongo, och det talas ibland om upp till 1 miljon
            kvinnor som har våldtagits. Det är sådana fruktansvärda siffror,
            så oavsett vilken siffra vi slutar på är det ett oerhört våld
            som pågår mot kvinnor i Kongo.
          </note>
          <note>
            Därför saknar jag att man nämner detta. Utrikesministern har
            ju haft en särskild position inom FN för att jobba emot det sexuella
            våldet och har besökt Kongo, och därför är jag väldigt besviken
            på att det inte finns med. Det är ju en konflikt i det kanske
            största området där det sexuella våldet är mest utbrett och används
            som ett vapen i krig.
          </note>
          <note>
            Just Kongo skulle jag därför vilja lyfta upp som en viktig fråga.
          </note>
          <note>
            Afrika över huvud taget gör stora framsteg på många områden.
            Man lyfter ofta upp att Afrika gör framsteg ekonomiskt men inte
            när det gäller mänskliga rättigheter. I EU-nämnden häromveckan
            beklagade jag mig över att utrikesministern i sina ståndpunkter
            inför det strategiska möte som skulle ske kring EU och Afrika
            inte hade med att man skulle lyfta upp mänskliga rättigheter.
            Jag hoppas verkligen, och skulle vilja betona, att regeringen
            inte rullar tillbaka betoningen på mänskliga rättigheter och demokrati
            i utrikespolitiken.
          </note>
          <note>
            Varför har regeringen tagit bort det biståndspolitiska målet
            som vi lade till om att man inte bara ska bekämpa fattigdom utan
            också förtryck? Nu finns här ingenting om förtryck, och därför
            känner jag att man släpper taget om mänskliga rättigheter och
            demokrati, vilket är väldigt tråkigt.
          </note>
          <note>
            I den utrikespolitiska deklarationen omnämns Pekingplattformen,
            och det är bra. Detta ska diskuteras i New York om några veckor,
            i mars. Men man nämner inte millenniemålen. Vi vill ju ha in jämställdhetsmålen
            från Pekingplattformen i de nya millenniemålen, post-2015, men
            det nämner man ingenting om i den utrikespolitiska deklarationen.
            Jag hoppas att man inte har glömt bort vikten av millenniemålen.
          </note>
          <note>
            Avslutningsvis vill jag säga några ord om Kuba. Det står att
            man ska få till stånd bättre bilaterala kontakter med Kuba. Vi
            har 50 år av kommunistiskt styre på Kuba, och många lever under
            ett ständigt förtryck. Bara för några månader sedan greps ett
            trettiotal fredliga demonstranter, de som kallas Damer i vitt
            och som talar om mänskliga rättigheter och regelbundet demonstrerar
            för yttrandefrihet, pressfrihet och organisationsfrihet.
          </note>
          <note>
            När regeringen talar om bilaterala relationer blir det lite otydligt
            i den här deklarationen. Ligger regeringens och Sveriges tidigare
            linje fast gentemot Kuba till stöd för mänskliga rättigheter?
          </note>
          <note>
            Jag beklagar om det skulle vara så att man nu tar lättare på
            situationen för mänskliga rättigheter på Kuba och inte ger sitt
            fulla stöd för de aktivister som försöker skapa ett nytt Kuba
            med stöd för pressfrihet och yttrandefrihet o ch olika friheter
            som vi tar för självklara här i Sverige.
          </note>
          <note type="speaker">
            Anf. 207 OLLE THORELL (S) replik:
          </note>
          <note>
            Fru talman! Vi är en liten skara kvar, och jag får ta på mig
            att vara regeringen. Det gör jag med glädje.
          </note>
          <note>
            Désirée Pethrus, Kristdemokraterna och åhörarna till den här
            debatten behöver inte oroa sig för att Sveriges engagemang för
            mänskliga rättigheter, kampen mot förtryck, kampen för kvinnors
            rättigheter, frihet från våld och arbetet mot sexuellt våld i
            konflikter, inte minst i Kongo, inte ska fortsätta att vara högt
            prioriterade. Sedan tror jag säkert att Désirée Pethrus, som är
            en erfaren utrikespolitiker, vet att allt man tycker inte får
            plats i en utrikesdeklaration som ska läsas upp på 20 minuter.
          </note>
          <note>
            Linjen ligger fast. MR och demokrati fortsätter att vara högt
            prioriterade områden av regeringen.
          </note>
          <note type="speaker">
            Anf. 208 DÉSIRÉE PETHRUS (KD) replik:
          </note>
          <note>
            Fru talman! Jag har full förståelse för att man inte kan få in
            allt i en utrikespolitisk deklaration. Samtidigt har en utrikesminister
            stor möjlighet att påverka hur deklarationen ser ut. Utrikesministern
            har haft en position tidigare i FN där hon jobbade speciellt med
            frågor om det sexuella våldet. Visst nämns frågan med ett ord,
            men att inte lyfta upp hela den stora konflikt som har drabbat
            så många kvinnor i Demokratiska republiken Kongo förvånar mig.
            Jag vet att utrikesministern har besökt Kongo och träffat kvinnor
            där.
          </note>
          <note>
            Här satt många diplomater uppe på läktaren och lyssnade till
            vad utrikesministern läste upp, och det hade varit oerhört viktigt
            om hon hade visat engagemanget. Det gäller över huvud taget Afrikas
            situation. Biståndet fanns nästan inte omnämnt i den utrikespolitiska
            deklarationen. Hur ska vi hjälpa kvinnor?
          </note>
          <note type="speaker">
            Anf. 209 OLLE THORELL (S) replik:
          </note>
          <note>
            Fru talman! Jag har respekt för Désirée Pethrus synpunkter, men
            jag vill påpeka att ett stort skifte har skett i och med regeringsskiftet
            i utrikespolitiken.
          </note>
          <note>
            Vår regering är kanske den första regeringen i världen som säger
            att man ska driva en feministisk utrikespolitik. Det är fråga
            om feministiska strävanden efter jämlikhet. Jämställdhet mellan
            män och kvinnor ska genomsyra all utrikespolitik. Det gäller allt
            från särskilda FN-resolutioner, till exempel 1325, till hur biståndspolitiken
            utformas, hur handelspolitiken utformas, hur vi ser till att ATT
            får ett genderperspektiv.
          </note>
          <note>
            Feminism och jämställdhet är en ledstjärna för regeringen i utrikespolitiken.
          </note>
          <note type="speaker">
            Anf. 210 DÉSIRÉE PETHRUS (KD) replik:
          </note>
          <note>
            Fru talman! Kristdemokraterna och Alliansen hade tre prioriteringar
            under den förra regeringen. Det var demokrati och mänskliga rättigheter,
            jämställdhet samt klimat och miljö. Det lät vi genomsyra all politik.
          </note>
          <note>
            Jag tycker att i det konkreta arbetet gjorde alliansregeringen
            oerhört mycket för jämställdhet. Sedan kan man ha en feministisk
            utrikespolitik, men det viktigaste är ändå vad vi konkret gör.
          </note>
          <note>
            Jag tror att Olle Thorell känner till vårt SRHR-arbete, att försöka
            bekämpa mödradödlighet, barnadödlighet och att stärka kvinnornas
            situation i fråga om sexuellt våld i andra länder. Att kalla sig
            för en feministisk regering som för en feministisk utrikespolitik
            kräver inte bara ord utan även handling.
          </note>
          <note>
            Den utrikespolitiska debatten var härmed avslutad.
          </note>
          <note>
            § 2 Justering av protokoll
          </note>
          <note>
            Protokollen för den 28 och 29 januari justerades.
          </note>
          <note>
            § 3 Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2014/15:267
          </note>
          <note>
            Till riksdagen
          </note>
          <note>
            Interpellation 2014/15:267 Psykisk ohälsa och sjukskrivningar
          </note>
          <note>
            av Lotta Finstorp (M)
          </note>
          <note>
            Interpellationen kan tyvärr inte besvaras inom tidsfristen utan
            besvaras av statsrådet Gabriel Wikström den 10 mars.
          </note>
          <note>
            Orsaken är redan inbokade resor och andra åtaganden.
          </note>
          <note>
            Stockholm den 9 februari 2015
          </note>
          <note>
            Socialdepartementet
          </note>
          <note>
            Gabriel Wikström (S)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditionschef
          </note>
          <note>
            § 4 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            EU-dokument
          </note>
          <note>
            KOM(2015) 45 till miljö- och jordbruksutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 6 april .
          </note>
          <note>
            KOM(2015) 46 till arbetsmarknadsutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 7 april .
          </note>
          <note>
            § 5 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Utrikesutskottets betänkande
          </note>
          <note>
            2014/15:UU3 Tillämpning i fråga om Ryssland av lagen (1996:95)
            om vissa internationella sanktioner
          </note>
          <note>
            Arbetsmarknadsutskottets betänkande
          </note>
          <note>
            2014/15:AU6 Översynen av Arbetsförmedlingen
          </note>
          <note>
            Kulturutskottets betänkande
          </note>
          <note>
            2014/15:KrU2 Vissa kulturfrågor
          </note>
          <note>
            Justitieutskottets betänkanden
          </note>
          <note>
            2014/15:JuU6 Register över tillträdesförbud vid idrottsarrangemang
          </note>
          <note>
            2014/15:JuU9 Tydligare reaktioner på ungas brottslighet
          </note>
          <note>
            Försvarsutskottets betänkanden
          </note>
          <note>
            2014/15:FöU3 Riksrevisionens rapporter under 2014 om regeringens
            och Försvarsmaktens genomförande av riksdagens beslut om försvaret
          </note>
          <note>
            2014/15:FöU6 Samhällets krisberedskap
          </note>
          <note>
            § 6 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 10 februari
          </note>
          <note>
            2014/15:273 Förstärkning av jämställdhetsbonusen
          </note>
          <note>
            av Johan Forssell (M)
          </note>
          <note>
            till socialförsäkringsminister Annika Strandhäll (S)
          </note>
          <note>
            2014/15:274 Flygstrategi
          </note>
          <note>
            av Edward Riedl (M)
          </note>
          <note>
            till statsrådet Anna Johansson (S)
          </note>
          <note>
            2014/15:275 Flygsäkerhet
          </note>
          <note>
            av Edward Riedl (M)
          </note>
          <note>
            till statsrådet Anna Johansson (S)
          </note>
          <note>
            2014/15:276 Sysselsättning, antal arbetade timmar, välstånd och
            produktivitet
          </note>
          <note>
            av Jonas Jacobsson Gjörtler (M)
          </note>
          <note>
            till finansminister Magdalena Andersson (S)
          </note>
          <note>
            § 7 Anmälan om fråga för skriftligt svar
          </note>
          <note>
            Följande fråga för skriftligt svar hade framställts:
          </note>
          <note>
            den 10 februari
          </note>
          <note>
            2014/15:207 Moms på ideell second hand-verksamhet
          </note>
          <note>
            av Ulla Andersson (V)
          </note>
          <note>
            till finansminister Magdalena Andersson (S)
          </note>
          <note>
            § 8 Anmälan om skriftligt svar på fråga
          </note>
          <note>
            Skriftligt svar på följande fråga hade kommit in:
          </note>
          <note>
            den 11 februari
          </note>
          <note>
            2014/15:189 Nystartsjobb
          </note>
          <note>
            av Elisabeth Svantesson (M)
          </note>
          <note>
            till arbetsmarknadsminister Ylva Johansson (S)
          </note>
          <note>
            § 9 Kammaren åtskildes kl. 15.55.
          </note>
          <note>
            Förhandlingarna leddes
          </note>
          <note>
            av andre vice talmannen från sammanträdets början till och med
            § 1 anf. 59 (delvis),
          </note>
          <note>
            av förste vice talmannen därefter till och med § 1 anf. 128 (delvis),
          </note>
          <note>
            av andre vice talmannen därefter till och med § 1 anf. 184 (delvis)
            och
          </note>
          <note>
            av tredje vice talmannen därefter till sammanträdets slut.
          </note>
          <note>
            Vid protokollet
          </note>
          <note>
            KATHRIN FLOSSING
          </note>
          <note>
            /Eva-Lena Ekman
          </note>
          <note>
            Innehållsförteckning
          </note>
          <note>
            Välkomsthälsning
          </note>
          <note>
            Anf. 1 ANDRE VICE TALMANNEN
          </note>
          <note>
            § 1 Utrikespolitisk debatt
          </note>
          <note>
            Anf. 2 Utrikesminister MARGOT WALLSTRÖM (S)
          </note>
          <note>
            Anf. 3 KARIN ENSTRÖM (M) replik
          </note>
          <note>
            Anf. 4 Utrikesminister MARGOT WALLSTRÖM (S) replik
          </note>
          <note>
            Anf. 5 KARIN ENSTRÖM (M) replik
          </note>
          <note>
            Anf. 6 Utrikesminister MARGOT WALLSTRÖM (S) replik
          </note>
          <note>
            Anf. 7 JULIA KRONLID (SD) replik
          </note>
          <note>
            Anf. 8 Utrikesminister MARGOT WALLSTRÖM (S) replik
          </note>
          <note>
            Anf. 9 JULIA KRONLID (SD) replik
          </note>
          <note>
            Anf. 10 Utrikesminister MARGOT WALLSTRÖM (S) replik
          </note>
          <note>
            Anf. 11 KERSTIN LUNDGREN (C) replik
          </note>
          <note>
            Anf. 12 Utrikesminister MARGOT WALLSTRÖM (S) replik
          </note>
          <note>
            Anf. 13 KERSTIN LUNDGREN (C) replik
          </note>
          <note>
            Anf. 14 Utrikesminister MARGOT WALLSTRÖM (S) replik
          </note>
          <note>
            Anf. 15 HANS LINDE (V) replik
          </note>
          <note>
            Anf. 16 Utrikesminister MARGOT WALLSTRÖM (S) replik
          </note>
          <note>
            Anf. 17 HANS LINDE (V) replik
          </note>
          <note>
            Anf. 18 Utrikesminister MARGOT WALLSTRÖM (S) replik
          </note>
          <note>
            Anf. 19 MARIA WEIMER (FP) replik
          </note>
          <note>
            Anf. 20 Utrikesminister MARGOT WALLSTRÖM (S) replik
          </note>
          <note>
            Anf. 21 MARIA WEIMER (FP) replik
          </note>
          <note>
            Anf. 22 Utrikesminister MARGOT WALLSTRÖM (S) replik
          </note>
          <note>
            Anf. 23 SOFIA DAMM (KD) replik
          </note>
          <note>
            Anf. 24 Utrikesminister MARGOT WALLSTRÖM (S) replik
          </note>
          <note>
            Anf. 25 SOFIA DAMM (KD) replik
          </note>
          <note>
            Anf. 26 Utrikesminister MARGOT WALLSTRÖM (S) replik
          </note>
          <note>
            Anf. 27 KARIN ENSTRÖM (M)
          </note>
          <note>
            Anf. 28 JULIA KRONLID (SD) replik
          </note>
          <note>
            Anf. 29 KARIN ENSTRÖM (M) replik
          </note>
          <note>
            Anf. 30 JULIA KRONLID (SD) replik
          </note>
          <note>
            Anf. 31 KARIN ENSTRÖM (M) replik
          </note>
          <note>
            Anf. 32 VALTER MUTT (MP) replik
          </note>
          <note>
            Anf. 33 KARIN ENSTRÖM (M) replik
          </note>
          <note>
            Anf. 34 VALTER MUTT (MP) replik
          </note>
          <note>
            Anf. 35 KARIN ENSTRÖM (M) replik
          </note>
          <note>
            Anf. 36 HANS LINDE (V) replik
          </note>
          <note>
            Anf. 37 KARIN ENSTRÖM (M) replik
          </note>
          <note>
            Anf. 38 HANS LINDE (V) replik
          </note>
          <note>
            Anf. 39 KARIN ENSTRÖM (M) replik
          </note>
          <note>
            Anf. 40 JULIA KRONLID (SD)
          </note>
          <note>
            Anf. 41 KERSTIN LUNDGREN (C) replik
          </note>
          <note>
            Anf. 42 JULIA KRONLID (SD) replik
          </note>
          <note>
            Anf. 43 KERSTIN LUNDGREN (C) replik
          </note>
          <note>
            Anf. 44 JULIA KRONLID (SD) replik
          </note>
          <note>
            Anf. 45 HANS LINDE (V) replik
          </note>
          <note>
            Anf. 46 JULIA KRONLID (SD) replik
          </note>
          <note>
            Anf. 47 HANS LINDE (V) replik
          </note>
          <note>
            Anf. 48 JULIA KRONLID (SD) replik
          </note>
          <note>
            Anf. 49 VALTER MUTT (MP)
          </note>
          <note>
            Anf. 50 KARIN ENSTRÖM (M) replik
          </note>
          <note>
            Anf. 51 VALTER MUTT (MP) replik
          </note>
          <note>
            Anf. 52 KARIN ENSTRÖM (M) replik
          </note>
          <note>
            Anf. 53 VALTER MUTT (MP) replik
          </note>
          <note>
            Anf. 54 JULIA KRONLID (SD) replik
          </note>
          <note>
            Anf. 55 VALTER MUTT (MP) replik
          </note>
          <note>
            Anf. 56 JULIA KRONLID (SD) replik
          </note>
          <note>
            Anf. 57 VALTER MUTT (MP) replik
          </note>
          <note>
            Anf. 58 KERSTIN LUNDGREN (C) replik
          </note>
          <note>
            Anf. 59 VALTER MUTT (MP) replik
          </note>
          <note>
            Anf. 60 KERSTIN LUNDGREN (C) replik
          </note>
          <note>
            Anf. 61 VALTER MUTT (MP) replik
          </note>
          <note>
            Anf. 62 HANS LINDE (V) replik
          </note>
          <note>
            Anf. 63 VALTER MUTT (MP) replik
          </note>
          <note>
            Anf. 64 HANS LINDE (V) replik
          </note>
          <note>
            Anf. 65 VALTER MUTT (MP) replik
          </note>
          <note>
            Anf. 66 KERSTIN LUNDGREN (C)
          </note>
          <note>
            Anf. 67 Utrikesminister MARGOT WALLSTRÖM (S) replik
          </note>
          <note>
            Anf. 68 KERSTIN LUNDGREN (C) replik
          </note>
          <note>
            Anf. 69 Utrikesminister MARGOT WALLSTRÖM (S) replik
          </note>
          <note>
            Anf. 70 KERSTIN LUNDGREN (C) replik
          </note>
          <note>
            Anf. 71 VALTER MUTT (MP) replik
          </note>
          <note>
            Anf. 72 KERSTIN LUNDGREN (C) replik
          </note>
          <note>
            Anf. 73 VALTER MUTT (MP) replik
          </note>
          <note>
            Anf. 74 KERSTIN LUNDGREN (C) replik
          </note>
          <note>
            Anf. 75 HANS LINDE (V)
          </note>
          <note>
            Anf. 76 JULIA KRONLID (SD) replik
          </note>
          <note>
            Anf. 77 HANS LINDE (V) replik
          </note>
          <note>
            Anf. 78 JULIA KRONLID (SD) replik
          </note>
          <note>
            Anf. 79 HANS LINDE (V) replik
          </note>
          <note>
            Anf. 80 SOFIA DAMM (KD) replik
          </note>
          <note>
            Anf. 81 HANS LINDE (V) replik
          </note>
          <note>
            Anf. 82 SOFIA DAMM (KD) replik
          </note>
          <note>
            Anf. 83 HANS LINDE (V) replik
          </note>
          <note>
            Anf. 84 MARIA WEIMER (FP)
          </note>
          <note>
            Anf. 85 Utrikesminister MARGOT WALLSTRÖM (S) replik
          </note>
          <note>
            Anf. 86 MARIA WEIMER (FP) replik
          </note>
          <note>
            Anf. 87 Utrikesminister MARGOT WALLSTRÖM (S) replik
          </note>
          <note>
            Anf. 88 MARIA WEIMER (FP) replik
          </note>
          <note>
            Anf. 89 JULIA KRONLID (SD) replik
          </note>
          <note>
            Anf. 90 MARIA WEIMER (FP) replik
          </note>
          <note>
            Anf. 91 JULIA KRONLID (SD) replik
          </note>
          <note>
            Anf. 92 MARIA WEIMER (FP) replik
          </note>
          <note>
            Anf. 93 VALTER MUTT (MP) replik
          </note>
          <note>
            Anf. 94 MARIA WEIMER (FP) replik
          </note>
          <note>
            Anf. 95 VALTER MUTT (MP) replik
          </note>
          <note>
            Anf. 96 MARIA WEIMER (FP) replik
          </note>
          <note>
            Anf. 97 SOFIA DAMM (KD)
          </note>
          <note>
            Anf. 98 JULIA KRONLID (SD) replik
          </note>
          <note>
            Anf. 99 SOFIA DAMM (KD) replik
          </note>
          <note>
            Anf. 100 JULIA KRONLID (SD) replik
          </note>
          <note>
            Anf. 101 SOFIA DAMM (KD) replik
          </note>
          <note>
            Anf. 102 VALTER MUTT (MP) replik
          </note>
          <note>
            Anf. 103 SOFIA DAMM (KD) replik
          </note>
          <note>
            Anf. 104 VALTER MUTT (MP) replik
          </note>
          <note>
            Anf. 105 KENNETH G FORSLUND (S)
          </note>
          <note>
            Anf. 106 MARGARETA CEDERFELT (M) replik
          </note>
          <note>
            Anf. 107 KENNETH G FORSLUND (S) replik
          </note>
          <note>
            Anf. 108 MARGARETA CEDERFELT (M) replik
          </note>
          <note>
            Anf. 109 KENNETH G FORSLUND (S) replik
          </note>
          <note>
            Anf. 110 SOFIA ARKELSTEN (M)
          </note>
          <note>
            Anf. 111 KENNETH G FORSLUND (S) replik
          </note>
          <note>
            Anf. 112 SOFIA ARKELSTEN (M) replik
          </note>
          <note>
            Anf. 113 KENNETH G FORSLUND (S) replik
          </note>
          <note>
            Anf. 114 SOFIA ARKELSTEN (M) replik
          </note>
          <note>
            Anf. 115 PERNILLA STÅLHAMMAR (MP) replik
          </note>
          <note>
            Anf. 116 SOFIA ARKELSTEN (M) replik
          </note>
          <note>
            Anf. 117 PERNILLA STÅLHAMMAR (MP) replik
          </note>
          <note>
            Anf. 118 SOFIA ARKELSTEN (M) replik
          </note>
          <note>
            Anf. 119 JOHAN NISSINEN (SD)
          </note>
          <note>
            Anf. 120 OLLE THORELL (S) replik
          </note>
          <note>
            Anf. 121 JOHAN NISSINEN (SD) replik
          </note>
          <note>
            Anf. 122 OLLE THORELL (S) replik
          </note>
          <note>
            Anf. 123 JOHAN NISSINEN (SD) replik
          </note>
          <note>
            Anf. 124 GÖRAN PETTERSSON (M) replik
          </note>
          <note>
            Anf. 125 JOHAN NISSINEN (SD) replik
          </note>
          <note>
            Anf. 126 GÖRAN PETTERSSON (M) replik
          </note>
          <note>
            Anf. 127 JOHAN NISSINEN (SD) replik
          </note>
          <note>
            Anf. 128 PERNILLA STÅLHAMMAR (MP)
          </note>
          <note>
            Anf. 129 CHRISTIAN HOLM (M) replik
          </note>
          <note>
            Anf. 130 PERNILLA STÅLHAMMAR (MP) replik
          </note>
          <note>
            Anf. 131 CHRISTIAN HOLM (M) replik
          </note>
          <note>
            Anf. 132 PERNILLA STÅLHAMMAR (MP) replik
          </note>
          <note>
            Anf. 133 MARGARETA CEDERFELT (M) replik
          </note>
          <note>
            Anf. 134 PERNILLA STÅLHAMMAR (MP) replik
          </note>
          <note>
            Anf. 135 MARGARETA CEDERFELT (M) replik
          </note>
          <note>
            Anf. 136 PERNILLA STÅLHAMMAR (MP) replik
          </note>
          <note>
            Anf. 137 LOTTA JOHNSSON FORNARVE (V)
          </note>
          <note>
            Anf. 138 MATHIAS SUNDIN (FP)
          </note>
          <note>
            Anf. 139 ROBERT HALEF (KD)
          </note>
          <note>
            Anf. 140 ANNA-LENA SÖRENSON (S)
          </note>
          <note>
            Anf. 141 MARGARETA CEDERFELT (M) replik
          </note>
          <note>
            Anf. 142 ANNA-LENA SÖRENSON (S) replik
          </note>
          <note>
            Anf. 143 MARGARETA CEDERFELT (M) replik
          </note>
          <note>
            Anf. 144 ANNA-LENA SÖRENSON (S) replik
          </note>
          <note>
            Anf. 145 MARIA WEIMER (FP) replik
          </note>
          <note>
            Anf. 146 ANNA-LENA SÖRENSON (S) replik
          </note>
          <note>
            Anf. 147 MARIA WEIMER (FP) replik
          </note>
          <note>
            Anf. 148 ANNA-LENA SÖRENSON (S) replik
          </note>
          <note>
            Anf. 149 GÖRAN PETTERSSON (M)
          </note>
          <note>
            Anf. 150 KENNETH G FORSLUND (S) replik
          </note>
          <note>
            Anf. 151 GÖRAN PETTERSSON (M) replik
          </note>
          <note>
            Anf. 152 KENNETH G FORSLUND (S) replik
          </note>
          <note>
            Anf. 153 GÖRAN PETTERSSON (M) replik
          </note>
          <note>
            Anf. 154 KENT EKEROTH (SD)
          </note>
          <note>
            Anf. 155 KENNETH G FORSLUND (S) replik
          </note>
          <note>
            Anf. 156 KENT EKEROTH (SD) replik
          </note>
          <note>
            Anf. 157 KENNETH G FORSLUND (S) replik
          </note>
          <note>
            Anf. 158 KENT EKEROTH (SD) replik
          </note>
          <note>
            Anf. 159 AMINEH KAKABAVEH (V)
          </note>
          <note>
            Anf. 160 FREDRIK MALM (FP) replik
          </note>
          <note>
            Anf. 161 AMINEH KAKABAVEH (V) replik
          </note>
          <note>
            Anf. 162 FREDRIK MALM (FP) replik
          </note>
          <note>
            Anf. 163 AMINEH KAKABAVEH (V) replik
          </note>
          <note>
            Anf. 164 OLLE THORELL (S)
          </note>
          <note>
            Anf. 165 HANS WALLMARK (M) replik
          </note>
          <note>
            Anf. 166 OLLE THORELL (S) replik
          </note>
          <note>
            Anf. 167 HANS WALLMARK (M) replik
          </note>
          <note>
            Anf. 168 OLLE THORELL (S) replik
          </note>
          <note>
            Anf. 169 FREDRIK MALM (FP) replik
          </note>
          <note>
            Anf. 170 OLLE THORELL (S) replik
          </note>
          <note>
            Anf. 171 FREDRIK MALM (FP) replik
          </note>
          <note>
            Anf. 172 OLLE THORELL (S) replik
          </note>
          <note>
            Anf. 173 HANS WALLMARK (M)
          </note>
          <note>
            Anf. 174 KENNETH G FORSLUND (S) replik
          </note>
          <note>
            Anf. 175 HANS WALLMARK (M) replik
          </note>
          <note>
            Anf. 176 KENNETH G FORSLUND (S) replik
          </note>
          <note>
            Anf. 177 HANS WALLMARK (M) replik
          </note>
          <note>
            Anf. 178 MARKUS WIECHEL (SD)
          </note>
          <note>
            Anf. 179 OLLE THORELL (S) replik
          </note>
          <note>
            Anf. 180 MARKUS WIECHEL (SD) replik
          </note>
          <note>
            Anf. 181 OLLE THORELL (S) replik
          </note>
          <note>
            Anf. 182 MARKUS WIECHEL (SD) replik
          </note>
          <note>
            Anf. 183 ANNIKA LILLEMETS (MP)
          </note>
          <note>
            Anf. 184 FREDRIK MALM (FP) replik
          </note>
          <note>
            Anf. 185 ANNIKA LILLEMETS (MP) replik
          </note>
          <note>
            Anf. 186 FREDRIK MALM (FP) replik
          </note>
          <note>
            Anf. 187 ANNIKA LILLEMETS (MP) replik
          </note>
          <note>
            Anf. 188 ARON EMILSSON (SD)
          </note>
          <note>
            Anf. 189 PHIA ANDERSSON (S) replik
          </note>
          <note>
            Anf. 190 ARON EMILSSON (SD) replik
          </note>
          <note>
            Anf. 191 PHIA ANDERSSON (S) replik
          </note>
          <note>
            Anf. 192 ARON EMILSSON (SD) replik
          </note>
          <note>
            Anf. 193 FREDRIK MALM (FP) replik
          </note>
          <note>
            Anf. 194 ARON EMILSSON (SD) replik
          </note>
          <note>
            Anf. 195 FREDRIK MALM (FP) replik
          </note>
          <note>
            Anf. 196 ARON EMILSSON (SD) replik
          </note>
          <note>
            Anf. 197 KRISTER ÖRNFJÄDER (S)
          </note>
          <note>
            Anf. 198 FREDRIK MALM (FP) replik
          </note>
          <note>
            Anf. 199 KRISTER ÖRNFJÄDER (S) replik
          </note>
          <note>
            Anf. 200 FREDRIK MALM (FP) replik
          </note>
          <note>
            Anf. 201 KRISTER ÖRNFJÄDER (S) replik
          </note>
          <note>
            Anf. 202 PHIA ANDERSSON (S)
          </note>
          <note>
            Anf. 203 FREDRIK MALM (FP)
          </note>
          <note>
            Anf. 204 PYRY NIEMI (S)
          </note>
          <note>
            Anf. 205 MARGARETA CEDERFELT (M)
          </note>
          <note>
            Anf. 206 DÉSIRÉE PETHRUS (KD)
          </note>
          <note>
            Anf. 207 OLLE THORELL (S) replik
          </note>
          <note>
            Anf. 208 DÉSIRÉE PETHRUS (KD) replik
          </note>
          <note>
            Anf. 209 OLLE THORELL (S) replik
          </note>
          <note>
            Anf. 210 DÉSIRÉE PETHRUS (KD) replik
          </note>
          <note>
            § 2 Justering av protokoll
          </note>
          <note>
            § 3 Anmälan om fördröjt svar på interpellation
          </note>
          <note>
            § 4 Ärenden för hänvisning till utskott
          </note>
          <note>
            § 5 Ärenden för bordläggning
          </note>
          <note>
            § 6 Anmälan om interpellationer
          </note>
          <note>
            § 7 Anmälan om fråga för skriftligt svar
          </note>
          <note>
            § 8 Anmälan om skriftligt svar på fråga
          </note>
          <note>
            § 9 Kammaren åtskildes kl. 15.55.
          </note>
          <note>
            Tryck: Elanders, Vällingby 2015
          </note>
        </div>
      </body>
    </text>
  </TEI>
</teiCorpus>
