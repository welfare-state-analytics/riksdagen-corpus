<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201415</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201415</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201415--81</head>
          <docDate when="2015-04-07 00:00:00">2015-04-07 00:00:00</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollen för den 12, 13 och 17 mars justerades.
          </note>
          <note>
            § 2 Anmälan om återtagande av plats i riksdagen
          </note>
          <note>
            Talmannen meddelade att Jimmie Åkesson (SD) återtagit sin plats
            i riksdagen från och med den 1 april, varigenom uppdraget som
            ersättare för Margareta Larsson (SD) upphört för Crister Spets
            (SD).
          </note>
          <note>
            § 3 Anmälan om ny ersättare
          </note>
          <note>
            Talmannen meddelade att Heidi Karlsson (SD) skulle tjänstgöra
            som ersättare för Margareta Larsson (SD) under tiden den 1–10
            april.
          </note>
          <note>
            § 4 Meddelande om aktuell debatt om tillgång till statlig service
            i hela landet
          </note>
          <note>
            Talmannen meddelade att på begäran av Centerpartiets riksdagsgrupp
            skulle en aktuell debatt om tillgång till statlig service i hela
            landet anordnas tisdagen den 14 april kl. 13.00 .
          </note>
          <note>
            Från regeringen skulle statsrådet Ardalan Shekarabi (S) delta.
          </note>
          <note>
            Den inkomna skrivelsen hade följande lydelse:
          </note>
          <note>
            Till talmannen
          </note>
          <note>
            Begäran om aktuell debatt om nedmonteringen av statlig service
            i hela landet
          </note>
          <note>
            De senaste dagarna har beskeden om nedläggning av statlig verksamhet
            kommit slag i slag. Skattemyndigheten lägger ned nio kontor och
            koncentrerar sin verksamhet till färre och större orter. Idag
            aviserar Arbetsförmedlingen att man går vidare med de planerna
            att lägga ner så mycket som 100 kontor.
          </note>
          <note>
            De senaste sex månaderna har myndigheter och annan statlig verksamhet
            gett liknande besked. Trafikverket lägger ner och koncentrerar
            sina trafikledningscentraler. Telias dotterbolag Quadracom lägger
            ner ADSL-nätet innan det finns alternativ. Lantmäteriet stänger
            lokalkontor. Utdelningsställen för postpaket dras in, kontanthanteringen
            för småföretagare försvåras. Samtidigt ser vi att när nya myndigheter
            skapas förläggs även verksamhet, exempelvis call-centers, som
            kan drivas lika effektivt utanför storstäderna, placeras i Stockholm
            med högre kostnader både för hyra och löner. Det är alltid verksamhet
            utanför storstadsregionerna som dras ner, och varje sådant beslut
            förstärker urbaniseringen av Sverige.
          </note>
          <note>
            Varje sådant beslut är kanske rationellt sett från den enskilda
            myndighetens behov. Men den större bilden, och medborgarnas tillgång
            till service och sina myndigheter tar ingen ansvar för. När statlig
            verksamhet upphör påverkar det förutsättningar för företagens
            verksamhet och rekrytering av personal, och också underlaget för
            den kommunala verksamheten i skola och vård.
          </note>
          <note>
            Myndigheterna är till för medborgarnas behov, och i det ingår
            tillgänglighet och rimliga avstånd. För att stoppa denna nedåtgående
            spiral krävs politisk vilja och styrning av myndigheterna. Därför
            begär jag att riksdagen ordnar en aktuell debatt om nedmonteringen
            av statens närvaro i hela landet.
          </note>
          <note>
            Stockholm den 25 mars 2015
          </note>
          <note>
            Anders W Jonsson
          </note>
          <note>
            gruppledare
          </note>
          <note>
            § 5 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2014/15:396
          </note>
          <note>
            Till riksdagen
          </note>
          <note>
            Interpellation 2014/15:396 Konsekvenser av försämrade diplomatiska
            relationer
          </note>
          <note>
            av Karin Enström (M)
          </note>
          <note>
            Interpellationen kommer inte att hinna besvaras inom föreskriven
            tid.
          </note>
          <note>
            Skälet till dröjsmålet är beredningen inom departementet samt
            resa.
          </note>
          <note>
            Stockholm den 1 april 2015
          </note>
          <note>
            Utrikesdepartementet
          </note>
          <note>
            Margot Wallström (S)
          </note>
          <note>
            Enligt uppdrag
          </note>
          <note>
            Fredrik Jörgensen
          </note>
          <note>
            Expeditionschef
          </note>
          <note>
            Interpellation 2014/15:401
          </note>
          <note>
            Till riksdagen
          </note>
          <note>
            Interpellation 2014/15:401 Flygskattens effekt i andra länder
          </note>
          <note>
            av Edward Riedl (M)
          </note>
          <note>
            Interpellationen kommer inte att kunna besvaras inom den föreskrivna
            tiden.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Stockholm den 1 april 2015
          </note>
          <note>
            Finansdepartementet
          </note>
          <note>
            Magdalena Andersson (S)
          </note>
          <note>
            Enligt uppdrag
          </note>
          <note>
            Rikard Jermsten
          </note>
          <note>
            Expeditions- och rättschef
          </note>
          <note>
            Interpellation 2014/15:402
          </note>
          <note>
            Till riksdagen
          </note>
          <note>
            Interpellation 2014/15:402 Flygskattens effekt på utsläpp av
            växthusgaser
          </note>
          <note>
            av Edward Riedl (M)
          </note>
          <note>
            Interpellationen kommer inte att kunna besvaras inom den föreskrivna
            tiden.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Stockholm den 1 april 2015
          </note>
          <note>
            Finansdepartementet
          </note>
          <note>
            Magdalena Andersson (S)
          </note>
          <note>
            Enligt uppdrag
          </note>
          <note>
            Rikard Jermsten
          </note>
          <note>
            Expeditions- och rättschef
          </note>
          <note>
            Interpellation 2014/15:403
          </note>
          <note>
            Till riksdagen
          </note>
          <note>
            Interpellation 2014/15:403 Flygskattens effekt på sysselsättning,
            ekonomi och tillgänglighet
          </note>
          <note>
            av Edward Riedl (M)
          </note>
          <note>
            Interpellationen kommer inte att kunna besvaras inom den föreskrivna
            tiden.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Stockholm den 1 april 2015
          </note>
          <note>
            Finansdepartementet
          </note>
          <note>
            Magdalena Andersson (S)
          </note>
          <note>
            Enligt uppdrag
          </note>
          <note>
            Rikard Jermsten
          </note>
          <note>
            Expeditions- och rättschef
          </note>
          <note>
            Interpellation 2014/15:409
          </note>
          <note>
            Till riksdagen
          </note>
          <note>
            Interpellation 2014/15:409 Andrahandsuthyrning av bostadsrätter
          </note>
          <note>
            av Fredrik Schulte (M)
          </note>
          <note>
            Interpellationen kommer att besvaras fredagen den 10 april 2015.
          </note>
          <note>
            Skälet till dröjsmålet är brist på tid i kammaren.
          </note>
          <note>
            Stockholm den 26 mars 2015
          </note>
          <note>
            Justitiedepartementet
          </note>
          <note>
            Morgan Johansson
          </note>
          <note>
            Interpellation 2014/15:438
          </note>
          <note>
            Till riksdagen
          </note>
          <note>
            Interpellation 2014/15:438 Sveriges och Finlands transportförbindelse
            i Kvarken
          </note>
          <note>
            av Jonas Sjöstedt (V)
          </note>
          <note>
            Interpellationen kommer att besvaras fredagen den 24 april 2015.
          </note>
          <note>
            Skälet till dröjsmålet är tidigare inbokade resor och arrangemang.
          </note>
          <note>
            Stockholm den 31 mars 2015
          </note>
          <note>
            Näringsdepartementet
          </note>
          <note>
            Anna Johansson (S)
          </note>
          <note>
            Enligt uppdrag
          </note>
          <note>
            Fredrik Ahlén
          </note>
          <note>
            Expeditionschef
          </note>
          <note>
            Interpellation 2014/15:442
          </note>
          <note>
            Till riksdagen
          </note>
          <note>
            Interpellation 2014/15:442 Alkoholleveransutredningen
          </note>
          <note>
            av Fredrik Schulte (M)
          </note>
          <note>
            Interpellationen kan tyvärr inte besvaras inom tidsfristen utan
            besvaras av statsrådet Gabriel Wikström den 28 april.
          </note>
          <note>
            Orsaken är redan inbokade resor och andra åtaganden.
          </note>
          <note>
            Stockholm den 1 april 2015
          </note>
          <note>
            Socialdepartementet
          </note>
          <note>
            Gabriel Wikström (S)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditionschef
          </note>
          <note>
            Interpellation 2014/15:447
          </note>
          <note>
            Till riksdagen
          </note>
          <note>
            Interpellation 2014/15:447 Avgiftshöjningar för pensionärer
          </note>
          <note>
            av Lotta Finstorp (M)
          </note>
          <note>
            Interpellationen kommer att besvaras den 7 maj 2015.
          </note>
          <note>
            Skälet till dröjsmålet är redan inbokade engagemang.
          </note>
          <note>
            Stockholm den 30 mars 2015
          </note>
          <note>
            Socialdepartementet
          </note>
          <note>
            Magdalena Andersson (S)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditionschef
          </note>
          <note>
            Interpellation 2014/15:452
          </note>
          <note>
            Till riksdagen
          </note>
          <note>
            Interpellation 2014/15:452 Tvärförbindelse Södertörn
          </note>
          <note>
            av Erik Ottoson (M)
          </note>
          <note>
            Interpellationen kommer att besvaras fredagen den 24 april 2015.
          </note>
          <note>
            Skälet till dröjsmålet är tidigare inbokade resor och arrangemang.
          </note>
          <note>
            Stockholm den 31 mars 2015
          </note>
          <note>
            Näringsdepartementet
          </note>
          <note>
            Anna Johansson (S)
          </note>
          <note>
            Enligt uppdrag
          </note>
          <note>
            Fredrik Ahlén
          </note>
          <note>
            Expeditionschef
          </note>
          <note>
            Interpellation 2014/15:457
          </note>
          <note>
            Till riksdagen
          </note>
          <note>
            Interpellation 2014/15:457 Snusets hälsoeffekter
          </note>
          <note>
            av Jesper Skalberg Karlsson (M)
          </note>
          <note>
            Interpellationen kan tyvärr inte besvaras inom tidsfristen utan
            besvaras av statsrådet Gabriel Wikström den 28 april.
          </note>
          <note>
            Orsaken är redan inbokade resor och andra åtaganden.
          </note>
          <note>
            Stockholm den 30 mars 2015
          </note>
          <note>
            Socialdepartementet
          </note>
          <note>
            Gabriel Wikström (S)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditionschef
          </note>
          <note>
            § 6 Anmälan om faktapromemorior
          </note>
          <note>
            Talmannen anmälde att följande faktapromemorior om förslag från
            Europeiska kommissionen hade kommit in och överlämnats till utskott:
          </note>
          <note>
            2014/15:FPM23 Energiunionen KOM(2015) 80 till näringsutskottet
          </note>
          <note>
            2014/15:FPM24 Meddelande om sammanlänkningsmål i elsektorn KOM(2015)
            82 till näringsutskottet
          </note>
          <note>
            § 7 Anmälan om granskningsrapport
          </note>
          <note>
            Talmannen anmälde att följande granskningsrapport hade kommit
            in från Riksrevisionen:
          </note>
          <note>
            RiR 2015:4 Återfall i brott – hur kan samhällets samlade resurser
            användas bättre?
          </note>
          <note>
            § 8 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Motioner
          </note>
          <note>
            2014/15:3041–3043 till justitieutskottet
          </note>
          <note>
            2014/15:3040 till socialutskottet
          </note>
          <note>
            § 9 Ärenden för bordläggning
          </note>
          <note>
            Följande dokument anmäldes och bordlades:
          </note>
          <note>
            Socialförsäkringsutskottets betänkanden
          </note>
          <note>
            2014/15:SfU11 Migration
          </note>
          <note>
            2014/15:SfU12 Anhöriginvandring
          </note>
          <note>
            2014/15:SfU13 Arbetskraftsinvandring
          </note>
          <note>
            Socialutskottets betänkande
          </note>
          <note>
            2014/15:SoU6 Alkohol-, narkotika-, dopnings- och tobaksfrågor
          </note>
          <note>
            Civilutskottets betänkande
          </note>
          <note>
            2014/15:CU8 Associationsrätt m.m.
          </note>
          <note>
            Konstitutionsutskottets utlåtande och betänkande
          </note>
          <note>
            2014/15:KU9 Granskning av kommissionsrapporter om subsidiaritet
            och proportionalitet m.m.
          </note>
          <note>
            2014/15:KU16 Minoritetsfrågor
          </note>
          <note>
            Kulturutskottets betänkanden
          </note>
          <note>
            2014/15:KrU3 Mediefrågor
          </note>
          <note>
            2014/15:KrU8 Folkbildningsfrågor
          </note>
          <note>
            Skatteutskottets betänkanden
          </note>
          <note>
            2014/15:SkU22 Informationsutbytesavtal med Costa Rica
          </note>
          <note>
            2014/15:SkU23 Informationsutbytesavtal med Marshallöarna
          </note>
          <note>
            Utrikesutskottets betänkanden
          </note>
          <note>
            2014/15:UU12 Interparlamentariska unionen (IPU)
          </note>
          <note>
            2014/15:UU13 Den parlamentariska församlingen för Unionen för
            Medelhavet (PA-UfM)
          </note>
          <note>
            § 10 Svar på interpellation 2014/15:347 om utökade skjutövningar
            i Göteborgs skärgård
          </note>
          <note type="speaker">
            Anf. 1 Klimat- och miljöminister ÅSA ROMSON (MP):
          </note>
          <note>
            Herr talman! Hans Linde har frågat mig vilka initiativ jag avser
            att ta för att värna miljön och de boende i Göteborgs skärgård
            och förhindra en utökad användning av skärgårdsskjutfältet.
          </note>
          <note>
            Bakgrunden till Hans Lindes fråga är ett beslut av miljöprövningsdelegationen
            vid Länsstyrelsen i Västra Götalands län som reglerar Försvarsmaktens
            tillstånd till militär verksamhet inom Göteborgs skärgårdsskjutfält.
            Detta beslut har överklagats till mark- och miljödomstolen som
            har överlämnat ärendet till regeringen för prövning med hänvisning
            till att ärendet rör Försvarsmakten och innehåller såväl miljömässiga
            som försvarspolitiska överväganden.
          </note>
          <note>
            Jag är väl medveten om att frågan om Göteborgs skärgårdsskjutfält
            engagerar många. Boende i området, föreningar och politiker på
            både lokal nivå och riksdagsnivå har på olika sätt visat sitt
            intresse och engagemang för frågan, vilket bland annat kommit
            till uttryck i ett stort antal brev till departementet och åtminstone
            fyra redan genomförda interpellationsdebatter i frågan.
          </note>
          <note>
            Ärendet är nu under beredning i Regeringskansliet, och som statsråd
            varken kan eller får jag föregripa den pågående regeringsprövningen.
            Ärendet ska, som alla ärenden, handläggas så att rättssäkerheten
            upprätthålls och så snabbt som möjligt.
          </note>
          <note type="speaker">
            Anf. 2 HANS LINDE (V):
          </note>
          <note>
            Herr talman! Jag tackar klimat- och miljöministern för svaret.
            Framtiden för Göteborgs södra skärgård är en central fråga för
            oss som bor i Göteborg. Det är också en viktig fråga för hela
            Sverige, för denna skärgård har stora värden på flera områden.
          </note>
          <note>
            Göteborgs södra skärgård har ett rikt djurliv och enorma naturvärden.
            De många småöarna, strandängarna, de marina grundbottnarna och
            klipphyllorna på stränderna skapar betydelsefulla miljöer som
            utgör ett unikt ekosystem som är hem för många skyddade och hotade
            arter. Därför är flera av öarna, bland annat Vrångö och Vargö,
            naturreservat.
          </note>
          <note>
            Göteborgs skärgård är också hem för 4 500 åretruntboende. Det
            är en levande skärgård med matbutiker, kaféer och ett rikt föreningsliv
            tack vare de boendes stora engagemang. Det är dock en kamp att
            rädda arbetstillfällen i skärgården och se till att det finns
            försörjning året runt. Ska skolor, äldreomsorg och samhällsservice
            långsiktigt kunna räddas kvar behöver befolkningen i skärgården
            inte bara behålla dagens storlek utan öka.
          </note>
          <note>
            Till skillnad från andra skärgårdsmiljöer runt om i Sverige är
            Göteborgs södra skärgård dessutom en öppen och lättillgänglig
            skärgård. På somrarna ser vi på Asperö, Styrsö och Vrångö hur
            hela Göteborg, oavsett tjocklek på plånbok eller om man råkar
            äga en båt eller inte, har möjlighet att träffas och njuta av
            skärgårdsmiljön.
          </note>
          <note>
            Både i Göteborg och i Vänsterpartiet inser vi att skärgårdens
            unika läge vid inloppet till Göta älv, Göteborgs hamn och Göteborgs
            stad gör att det finns stora säkerhetspolitiska värden i den.
            Det svenska försvaret har funnits på plats under mycket lång tid,
            och alla inser att vi behöver bland annat kustbevakning och beredskap
            för framtida säkerhetshot i skärgården.
          </note>
          <note>
            De olika intressen och värden som finns i skärgården har man
            lyckats upprätthålla genom att väga dem mot varandra. Man har
            skyddat miljön och de boendes intresse men också tagit till vara
            Försvarsmaktens intressen. Men när Försvarsmakten nu vill utöka
            sin användning av skärgårdsskjutfältet kraftigt är risken stor
            att de försvars- och säkerhetspolitiska intressena kommer att
            slå ut alla de andra.
          </note>
          <note>
            Försvarsmakten har ansökt om att få utöka antalet skjutdagar
            från dagens 25 till 115. I stället för dagens begränsning på 100
            000 skott per år vill man ha en ny begränsning på 1,3 miljoner
            finkalibrig ammunition, 11 500 grovkalibrig ammunition och 1 745
            handgranater och andra former av sprängladdningar, robotar med
            mera. Man vill få tillstånd att släppa ut 2 000 kilo bly, 1 000
            kilo koppar, 100 kilo zink och 60 kilo antimon – detta i ett unikt
            och känsligt ekosystem.
          </note>
          <note>
            Det är inte så svårt att räkna ut vad detta skulle få för konsekvenser
            för ekosystemet, för de boende, för fisket och för besöksnäringen
            om det bifalls.
          </note>
          <note>
            Frågan bereds på Miljödepartementet sedan 2011. Det har varit
            en utdragen process som också har skapat stor oro i skärgården.
            Det ska Åsa Romson inte lastas för eftersom hon inte har varit
            minister under hela perioden. Låt mig ändå ställa några frågor
            till ministern som ju trots allt är den som nu handlägger frågan.
          </note>
          <note>
            För det första: Hur länge ska skärgårdsborna behöva leva med
            oron för framtiden? Kan de räkna med ett besked före sommaren,
            före årets utgång eller ens under denna mandatperiod? Något mer
            specifikt än ”så snabbt som möjligt” vore önskvärt.
          </note>
          <note>
            För det andra: Eftersom processen hittills har tagit fyra år
            måste regeringen och departementet bedöma att det är en komplicerad
            fråga. Vad är det som gör det till en sådan svår fråga? Varför
            tar det så lång tid?
          </note>
          <note type="speaker">
            Anf. 3 Klimat- och miljöminister ÅSA ROMSON (MP):
          </note>
          <note>
            Herr talman! Jag kan försäkra att regeringen, precis som riksdagsledamot
            Hans Linde, ser skärgårdsmiljön i Göteborg som unik och fantastisk,
            och den bör hanteras varsamt på grund av den ekologiska och miljömässiga
            rikedom som en skärgårdsmiljö ofta har . I randen mellan land
            och vatten, mellan marint ekosystem och terrestert ekosystem,
            ser vi ofta denna känslighet som många svenskar uppskattar mycket.
          </note>
          <note>
            Som riksdagsledamoten säger har vi här också en levande skärgård
            med många yrken och ett rikt föreningsliv. Det är kärvt, precis
            som i många områden utanför städerna, men det finns en otrolig
            kraft och vilja att stå upp och kämpa för ett fungerande skärgårdssamhälle.
            Dessutom är det av riksintresse att Försvarsmakten bevakar detta
            område åt staten.
          </note>
          <note>
            På grund av den komplexa situationen med synpunkter utifrån miljö,
            skärgårdsbefolkningens förutsättningar och Försvarsmaktens behov
            och angelägenheter tar det tid. Jag kan enklast beskriva processen
            så att när man handlägger denna typ av ärenden blir det en tidsutdräkt
            till följd av komplexiteten.
          </note>
          <note>
            Vi måste kommunicera med många parter, och många ska få komma
            till tals. Inte minst måste de lokala intressena komma till tals
            på ett riktigt sätt, och eftersom vi, enligt förvaltningslagen,
            ska handlägga denna typ av ärenden inom Regeringskansliet kommer
            det att ta tid.
          </note>
          <note>
            Jag beklagar att jag inte kan ge ett mer precist svar än det
            jag lämnade på när denna fråga kommer att avgöras. Gjorde jag
            det skulle jag i riksdagen komma med en falsk profetia om när
            detta förvaltningsbeslut kan fattas.
          </note>
          <note type="speaker">
            Anf. 4 HANS LINDE (V):
          </note>
          <note>
            Herr talman! Vi förstår att det finns flera olika intressen som
            ställs emot varandra där man behöver göra avvägningar. Jag kan
            förstå att det kan vara komplext, men jag har samtidigt svårt
            att se att detta skulle vara en oerhört svår fråga.
          </note>
          <note>
            Det som Försvarsmakten begär är att deras intressen ska överordnas
            alla andra intressen. Det man har ansökt om, både när det gäller
            antal skjutdagar och utsläpp av bly, koppar och liknande, skulle
            slå ut besöksnäringen, ekosystemen och möjligheterna till rekreation
            för Göteborgs befolkning.
          </note>
          <note>
            Man kan understryka att detta inte är någon kontroversiell fråga
            i Göteborg – i kommunstyrelsen var partierna överens från vänster
            till höger. Det är man ganska sällan i Göteborg, men i den här
            frågan var man det. Man sa tydligt nej till Försvarsmaktens ansökan.
            Också den borgerliga sidan har aktivt drivit på för att få till
            ett nej där.
          </note>
          <note>
            När det gäller beredningar i Regeringskansliet, som statsrådet
            hänvisar till, är det inte exakt fastslaget hur en beredning ska
            se ut. Det är upp till regeringen att avgöra hur en beredning
            av ett ärende ska se ut, hur lång tid den ska ta, hur många man
            vill lyssna på och hur många omgångar man vill göra.
          </note>
          <note>
            Regeringen har makten att besluta hur lång processen ska vara,
            och jag vill att miljö- och klimatministern är lite mer specifik.
            Vad krävs egentligen för att regeringen ska sätta ned foten i
            den här frågan? Kan det, om det nu inte går att sätta ett datum
            eller ge en tidsangivelse, till och med vara så att vi inte ens
            får svar under den här mandatperioden? Kan vi få ett löfte om
            att åtminstone få ett svar före valet 2018?
          </note>
          <note>
            Problemet i dag är att en rad småföretagare ute i skärgården
            som är aktiva inom fiskeri ‑ , rederi- eller – framför allt –
            besöksnäringen och ekoturismen sitter och funderar på om de ska
            våga investera när deras investeringar kan slås sönder inom ett
            par år av Försvarsmaktens intressen.
          </note>
          <note>
            Det finns en annan problematik i detta. Det finns en oro för
            att För ­ svarsmaktens ansökan ska öppna upp för internationella
            militärövningar i Göteborgs södra skärgård. När länsstyrelsens
            miljödelegation hanterade Försvarsmaktens begäran 2010 öppnade
            man i sitt svar upp för internatio ­ nella övningar och för att
            man i samband med dessa skulle kunna ge ytter ­ ligare tillstånd
            för användning av ammunition och utsläpp inom skjutfältet.
          </note>
          <note>
            Jag konstaterar att borgerliga företrädare, när den förra regeringen
            mitt under den brinnande valrörelsen förra året undertecknade
            värdlandsavtalet med Nato, slog fast att Göteborgs betydelse inom
            ramen för värdlandsstödet kommer att öka mycket dramatiskt. De
            skickade en signal om en växande oro över att skärgården ska användas
            som en plats där man i framtiden ska genomföra internationella
            övningar.
          </note>
          <note>
            Man kan påminna om den utredning som genomfördes 2010, Snö, mörker
            och kyla , där man slog fast att Sveriges unika miljö är mycket
            lämplig för internationella övningar i framtiden. Man beskrev
            det som en god affärsidé för Försvarsmakten att upplåta svenskt
            territorium.
          </note>
          <note>
            Också detta har mött mycket starkt motstånd i Göteborg. I kommunstyrelsen
            slog man fast att internationella övningar inte bör ske i en skärgård
            nära en storstad med höga naturvärden och ett omfattande friluftsliv.
            Även denna fråga ligger på regeringens bord. Om vi ska genomföra
            internationella övningar på svenskt territorium hamnar frågan
            på regeringens bord för beslut.
          </note>
          <note>
            Nu är det inte bara miljö- och klimatministern utan också vice
            statsministern som står mitt emot mig. Det vore intressant för
            göteborgarna att få ett besked om huruvida regeringen är beredd
            att öppna upp för internationella övningar i Göteborgs skärgård
            i framtiden.
          </note>
          <note type="speaker">
            Anf. 5 Klimat- och miljöminister ÅSA ROMSON (MP):
          </note>
          <note>
            Herr talman! Jag är här för att besvara interpellationen om Göteborgs
            skärgårdsskjutfält och det ärende som ligger på regeringens bord.
            Det ska myndighetshandläggas, det vill säga vi ska pröva ärendet.
          </note>
          <note>
            Flera intressen, bland annat försvarsintressen, ska vägas mot
            varandra, och då är det praxis i svensk domstolsrätt att domstolen
            inte avgör i slutskedet utan lämnar över till regeringen.
          </note>
          <note>
            Jag lyssnar och tar in det som Hans Linde säger om den starka
            oro som finns bland många i Göteborg, inte minst i skärgården.
            Man ser med oro på att försvaret vill utöka sina verksamheter
            och att detta kan få både miljö- och andra konsekvenser i skärgården.
          </note>
          <note>
            Med anledning av denna oro vill jag betona att det är viktigt
            att man handlägger detta ärende på ett korrekt sätt. Om man hade
            velat göra det snabbt och enkelt för sig hade man antagligen bestämt
            sig för att om Försvarsmaktens intressen går före allt annat så
            godkänner man deras ansökan, eller så gör man det inte. Men nu
            är det lite mer komplicerat än så. Om man bara rakt av skulle
            gå på Försvarsmaktens ansökan hade nog ärendet varit avgjort för
            länge sedan.
          </note>
          <note>
            Detta är svårt eftersom det, precis som riksdagsledamoten påpekar,
            är en känslig skärgårdsmiljö. Det är en levande skärgård, och
            det finns många intressen som står emot varandra.
          </note>
          <note>
            Vi reglerar denna typ av ärenden utifrån miljölagstiftningen
            i Sverige, till skillnad från en del länder internationellt där
            man inte reglerar till exempel Försvarsmaktens göranden. Den lagstiftningen
            ska självklart också gälla vid handläggningen av detta ärende.
          </note>
          <note>
            Som statsråd, oavsett om jag är vice statsminister eller miljö-
            och klimatminister, kan och får jag dock inte uttala mig om utgången
            av ett ärende som ännu inte är färdigberett i Regeringskansliet.
          </note>
          <note type="speaker">
            Anf. 6 HANS LINDE (V):
          </note>
          <note>
            Herr talman! Jag tackar statsrådet för svaret.
          </note>
          <note>
            Jag förstår att det pågår en beredning och att detta innebär
            vissa krav och begränsningar för en minister. Jag misstänker att
            det finns företrädare för oppositionen som ganska omgående hade
            KU-anmält statsrådet om hon hade gått utanför de ramarna.
          </note>
          <note>
            Men det finns trots allt saker man kan göra och säga. Har regeringen
            som målsättning att komma till ett slut i den här frågan under
            den här mandatperioden? Ska den ha klarats ut så att man kan ge
            ett besked före nästa val? Då har man ganska lång tid på sig.
            Har regeringen den ambitionen?
          </note>
          <note>
            När det gäller de internationella övningarna kan regeringen ge
            ett besked. Är det regeringens uppfattning att Göteborgs skärgård
            är en lämplig plats att ha internationella övningar på? Eller
            anser regeringen, precis som kommunstyrelsen i Göteborg, att det
            inte är en lämplig miljö för att genomföra internationella övningar?
            Det skulle man kunna svara på i dag utan problem.
          </note>
          <note>
            Jag vet att miljö- och klimatministern har uppvaktats av flera
            grupper från Göteborg, till exempel Skärgårdsupproret som organiserar
            framför allt boende i skärgården, men också av ett femtontal fredsorganisationer
            från Göteborg som tillsammans organiserat sig i en grupp som heter
            Fred ­ sam. De har skrivit brev till miljö- och klimatministern
            och även bjudit ned henne till Göteborg så att hon kan komma ut
            i skärgården.
          </note>
          <note>
            Jag är säker på att Skärgårdsupproret gärna tar emot Åsa Romson
            och visar upp sitt unika djur- och växtliv men också sitt arbete
            för att behålla en levande skärgård där människor kan bo. Jag
            hoppas att Åsa Romson tar emot inbjudan och kommer ned till skärgården
            och möter de boende och lyssnar inte bara till min oro utan också
            till den oro som finns bland de 4 500 som i dag bor i Göteborgs
            vackra skärgård.
          </note>
          <note type="speaker">
            Anf. 7 Klimat- och miljöminister ÅSA ROMSON (MP):
          </note>
          <note>
            Herr talman! Jag tackar för en bra och informativ interpellationsdebatt.
          </note>
          <note>
            Jag har både brevledes och på andra sätt mött det stora engagemang
            som finns för de här frågorna i Göteborgs skärgård. Det gäller
            inte bara de fastboende, utan också den stora mängden besökare
            till Göteborgs skärgård.
          </note>
          <note>
            Jag är en av dem som har besökt skärgården vid flera tillfällen
            och som gärna gör det igen. Där finns fantastiska områden som
            det finns anledning för mig, i min roll som miljöminister men
            också av andra skäl, att besöka och också lyssna på de boendes
            och besökarnas åsikter.
          </note>
          <note>
            Det finns ett antal frågor som ligger på mitt departementsbord
            som är av intresse för regeringen att utveckla. Vi behöver en
            rik och levande skärgård, inte bara utanför Göteborg utan längs
            hela den svenska kusten.
          </note>
          <note>
            Men det finns många olika verksamheter. Försvarets verksamheter
            är en del av de statliga verksamheter där vi måste säkerställa
            att de får någorlunda bra möjligheter att jobba. Det är inte upp
            till mig att stå här och avgöra exakt vilka platser i Sverige
            som passar för olika typer av övningsverksamheter, utan det är
            något som i första hand Försvarsmakten kan ha synpunkter på.
          </note>
          <note>
            I andra hand finns det intressen där man kan stöta på problem,
            till exempel miljöintressen eller skärgårdsmiljöintressen som
            man måste väga mot varandra. En sådan process pågår just nu i
            Regeringskansliet.
          </note>
          <note>
            Självklart kan regeringen ha som ambition att handlägga den här
            typen av ärenden så att det blir ett svar under den här mandatperioden.
            En ambi ­ tion kan man alltid ha, men som ansvarig minister vill
            jag inte utlova något exakt datum för det beslutet.
          </note>
          <note>
            Tack för en bra interpellationsdebatt!
          </note>
          <note>
            Överläggningen var härmed avslutad.
          </note>
          <note>
            § 11 Svar på interpellation 2014/15:362 om ett eventuellt godkännande
            av giftiga bly- och kadmiumfärger i EU
          </note>
          <note type="speaker">
            Anf. 8 Klimat- och miljöminister ÅSA ROMSON (MP):
          </note>
          <note>
            Herr talman! Vi fortsätter med en annan angelägen miljöfråga.
            Lena Ek har frågat mig om jag och regeringen tänker medverka till
            att giftiga bly- och kadmiumfärger återinförs inom EU. Lena Ek
            har också frågat hur jag har agerat och vilka kontakter jag har
            haft för att se till att användningen av dessa giftiga ämnen inte
            ska tillåtas öka i EU. Jag vill svara så här.
          </note>
          <note>
            Bly, kadmium och krom är mycket giftiga tungmetaller som vi ska
            fasa ut. De aktuella färgpigmenten, två blykromatföreningar, används
            inte i Sverige. Vi vill självklart inte se en ökning av användningen
            av några tungmetaller.
          </note>
          <note>
            EU-kommissionen har ännu inte tagit ställning till ansökan om
            tillstånd till import och användning av dessa färgpigment. Vi
            har från den svenska regeringen och Kemikalieinspektionen skickat
            ett brev med ett mycket tydligt budskap till ansvariga enhetschefer
            på kommissionen där vi uttrycker stor oro över att Echa, som är
            EU:s myndighet i det här fallet, rekommenderar att tillstånd ges
            till det företag som har sökt. I det brevet trycker vi på att
            det är viktigt att de europeiska företag som har valt bort de
            här pigmenten till förmån för miljömässigt bättre alternativ inte
            ska straffas. Det finns fullgoda alternativ på marknaden i dag
            för alla användningar. Ett av Reachförordningens syften är substitution,
            det vill säga ersättning, av särskilt farliga ämnen. Det målet
            ska vi aldrig tumma på.
          </note>
          <note>
            Vi vet att de ledande pigment- och färgtillverkarna i EU inte
            heller vill se att de här pigmenten får ökad användning. Industrin
            har frivilligt arbetat med att fasa ut de aktuella pigmenten under
            snart 30 års tid. Vi har blivit kontaktade av Sveriges färgfabrikanters
            förening i frågan. De bekräftar att de här pigmenten inte behövs.
            Bra alternativ finns för alla användningsområden.
          </note>
          <note>
            Riksdagen har i proposition 2013/14:39 På väg mot en giftfri
            vardag – plattform för kemikaliepolitiken slagit fast att takten
            i utfasningen av särskilt farliga ämnen bör öka. Bly, kadmium
            och krom är särskilt farliga ämnen som vi därför ska fortsätta
            att fasa ut.
          </note>
          <note>
            Arbetet med att nå en giftfri miljö och en giftfri vardag är
            prioriterat för regeringen. Regeringen arbetar därför brett och
            aktivt för att få bort alla särskilt farliga ämnen från vår vardag
            och från miljön.
          </note>
          <note type="speaker">
            Anf. 9 LENA EK (C):
          </note>
          <note>
            Herr talman, minister, ärade åhörare och ledamöter! Detta är
            en viktig fråga i sig. Det är också en större fråga än vad man
            i början kanske tror. Det som gjorde att jag först reagerade var
            att jag såg att det fanns en ansökan från ett bolag om att på
            den europeiska marknaden sälja färger som innehåller blypigment,
            pigment som har varit förbjudna eller rättare sagt inte har använts
            i Sverige sedan 80-talet.
          </note>
          <note>
            Vi vet att de ämnen, blypigment i gul färg och i röd färg, som
            det hand ­ lar om här, är cancerframkallande. Det finns tydliga
            rapporter om det. Vi har känt till det i decennier. De är också
            hormonstörande. Hormonstörande kemikalier är ett ökande problem.
            Det handlar om hormonstörande ämnen som sprids i våra ekosystem.
            I Sverige, som är ett förhållandevis rent land och har haft en
            tuff kemikalielagstiftning långt innan den europeiska Reach kom
            på plats, hittar vi fiskar i våra vattendrag som är dubbelkönade
            på grund av sådana utsläpp från olika källor. Det är därför oerhört
            viktigt att minimera detta.
          </note>
          <note>
            Här finns det en europeisk marknad som i princip är rensad från
            sådana produkter. Där vill man nu bakvägen återigen ta in dessa
            ämnen, blypigment i just röd och gul färg. Det är mycket oroande,
            och det är inte åt det håll som vi vill att utvecklingen ska gå.
          </note>
          <note>
            Det är anledningen till att jag har frågat regeringen vad man
            gör i det här enskilda fallet. Jag skulle vilja ha ett lite tydligare
            svar. Jag skulle vilja veta exakt vad ministern har skrivit till
            kommissionen i ärendet, inte bara att det har gått iväg ett brev.
          </note>
          <note>
            Den andra stora fråga som ligger bakom är hur man prövar möjligheten
            till substitution. Det finns vad man kan kalla ett litet kryphål
            eller extra dörr för företag som inte har möjlighet att byta ut
            ämnen och tycker att kostnaden blir alldeles för hög. Det undantaget
            används nu alldeles för mycket. I Echa tittar man inte på den
            totala samhällskostnaden och lägger inte tillräcklig tyngd på
            hälsoeffekter och effekter för miljön, utan om ett företag säger
            att de behöver använda detta eftersom kostnaden är för hög, då
            synar man kostnadsargumenten men inte de andra argumenten, som
            är själva bakgrunden till förbudet.
          </note>
          <note>
            Det undantaget, den extradörren eller det kryphålet eller vad
            man ska kalla det – man kan välja ord efter humör – vidgas nu
            i snabb takt. Det riskerar i sin tur att underminera hela kemikalielagstiftningen
            och de framgångar som vi ändå har nått på det här området.
          </note>
          <note>
            Därför undrar jag hur regeringen agerar för att minimera möjligheterna
            till undantag, när man vet att det är allvarliga samhällseffekter
            och när man vet att det finns andra ämnen som har använts med
            lika gott resultat, där näringslivet själv, som Akzo Nobel i Sverige,
            säger att man i många år har producerat alternativ som fungerar
            väl så bra som de röda och gula färger som ett företag utanför
            EU vill återintroducera på den europeiska marknaden och som innehåller
            cancerogena, hormonstörande ämnen som kan skada.
          </note>
          <note type="speaker">
            Anf. 10 Klimat- och miljöminister ÅSA ROMSON (MP):
          </note>
          <note>
            Herr talman! Tack, Lena Ek, för interpellationen! Det är ett
            oerhört viktigt område. Jag delar helt din uppfattning om att
            bly och hormonstörande ämnen inte ska spridas och inte ska öka
            utan att vi varje dag måste ha ett aktivt arbete för att minska
            dessa ämnen, inte bara på den europeiska marknaden och inom Sverige
            utan för att säkerställa att verklig ersättning sker där detta
            är möjligt.
          </note>
          <note>
            Det intressanta är att vi här har en industri som redan har visat
            att det är möjligt. De har redan visat att det finns fullgoda
            alternativ för de olika användningsområdena. Det har de visat
            både i Sverige och inom EU i övrigt. Därför skulle det vara helt
            enligt alla regler och principer att inte tillåta dessa pigment,
            så som vi känner Reachförordningen och det starka kemikaliearbete
            som vi vill att EU ska ha.
          </note>
          <note>
            Men precis som Lena Ek vet, med bakgrund från EU-parlamentet
            och EU:s administration, ska man säkerställa att sådana här regler
            efterlevs på det sätt man vill – att inte kryphål öppnas för användningar
            som inte är tillåtliga eller där kryphålen blir öppna dörrar för
            helt nya användningsområden där man inte gör något grundligt studium
            av argumenten kring farligheten i ämnena och varför förbudet finns
            utan bara gör som du beskrev. Jag är också orolig för den debatt
            som finns, att man bara väger in det marknadsmässigt intressanta
            för utländska företag. Då måste länder som Sverige vara aktiva,
            och det är därför Sverige under lång tid har varit en aktiv part
            och uppenbarligen också måste fortsätta att vara det.
          </note>
          <note>
            Anledningen till att jag inte hänvisar till hela brevet i interpellationssvaret
            är att det är närmare tio sidor på engelska. Jag kan gärna läsa
            upp det, fast jag tror inte att talartiden här i riksdagen tillåter
            det. Men du kan få det – det är inte hemligstämplat på något sätt
            – utan jag kan absolut lämna över det. Det står bland annat: ”Sweden
            considers it a serious mistake to follow the recommendations to
            grant long authorisations for continued widespread use of lead
            chromates as this would seriously disregard the efforts made by
            EUs industry.” Vi understryker att det inte är på detta sätt vi
            tycker att regelverket ska tolkas och att det inte heller är en
            anledning att tillåta dessa ämnen.
          </note>
          <note>
            Precis som Lena Ek är inne på ser regeringen att vi i dag står
            inför en mycket större utmaning i samhället. Det är inte minst
            de hormonstörande ämnena som utgör en oerhört stor utmaning. Där
            ändras forskarbilden från tid till annan, och vi kräver mer vetskap.
            Vi måste egentligen också ställa om hela vårt sätt att se på kemikalieregleringen,
            att inte enbart titta på ämnen i fråga om storlek utan också se
            på när och hur man kommer i kontakt med ämnena och vilka som kommer
            i kontakt med ämnena och få en mycket smartare reglering som inte
            bara går på ett litet specifikt ämne utan kan hantera dem i grupp.
          </note>
          <note>
            Det är sådant som vi i riksdagen har varit mycket överens om
            och som jag är glad över att vi från svensk sida kan fortsätta
            att driva hårt. Jag tar gärna emot alla goda inspel på ytterligare
            sådant arbete som vi bör och kan göra.
          </note>
          <note type="speaker">
            Anf. 11 LENA EK (C):
          </note>
          <note>
            Herr talman! Jag vet att Åsa Romson är lika bekymrad som jag
            över de faktiska förhållandena.
          </note>
          <note>
            När detta kanadensiska företag, Dominion Colour Corporation,
            begär att få använda ett undantag i den europeiska kemikalieregleringen
            Reach för att återintroducera ämnen i färg som vi inte har haft
            i Sverige sedan början av 80-talet och begär att få göra det för
            en tidsperiod av tolv år, tycker jag att det faktiskt är ganska
            häpnadsväckande. Det är därför som jag nämner detta bolags namn.
            Det tillhör nämligen inte vanligheterna att man gör på detta sätt.
          </note>
          <note>
            Vi vet också att det finns tillverkare i Sverige och i andra
            länder som har fullgoda alternativ som fungerar utmärkt. Akzo
            Nobel är ett sådant svenskt företag, och det finns fler. Men man
            kan också nämna dem som plockar fram ämnen som är bättre i detta
            fall.
          </note>
          <note>
            Att man efter att användningen i stort sett är utfasad i de flesta
            EU-länder, men inte i alla, begär att få återinföra detta och
            för så lång period tycker jag är skandalartat. Vi känner till
            hälsoeffekterna, och vi vet att vi måste få bort dessa ämnen från
            miljön och från människors närhet. De är hormonstörande, de är
            cancerframkallande och det finns alternativa färger att använda
            som fungerar i olika typer av tufft väder. Där är vi överens.
          </note>
          <note>
            Det som jag vill ha reda på är vad regeringen har gjort i denna
            beslutsprocess som nu pågår och där regeringens inflytande faktiskt
            är mycket viktigt. Hur förbereder sig regeringen för de möten
            som kommer där denna fråga ska upp och beslutas, och vilka direktiv
            ges till svenska förhandlare? Det var det ena.
          </note>
          <note>
            Det andra är: Vilka länder har regeringen varit i kontakt med
            för att samla de majoriteter som behövs? Jag tror nämligen att
            det fortfarande går att stoppa detta återinförande av hormonstörande
            och cancerframkallande blypigment i färg just därför att argumenten
            ur hälsosynpunkt och miljösynpunkt är så tunga och därför att
            alternativen finns på marknaden och är väl beprövade.
          </note>
          <note type="speaker">
            Anf. 12 Klimat- och miljöminister ÅSA ROMSON (MP):
          </note>
          <note>
            Herr talman! Detta är, som sagt, en välbehövlig debatt där vi
            inte ens är oense i sak. Den är välbehövlig därför att verkligheten
            ser ut på det sättet att företag faktiskt återkommer och trycker
            på om att den europeiska marknaden ska öppnas upp för ämnen som
            man redan har klarat av att fasa ut. Man har, bland annat genom
            ett aktivt företagsarbete, hittat andra ämnen att ersätta dessa
            ämnen med. De hormonstörande ämnena och tungmetallerna har vi
            alldeles nog av som det är. Vi behöver inte fler sådana ämnen
            på den svenska och den europeiska marknaden. Där delar jag helt
            riksdagsledamot Lena Eks framställan.
          </note>
          <note>
            Lena Ek behöver inte tvivla på regeringens aktiviteter i fråga
            om kemikaliefrågorna generellt när det gäller EU och inte heller
            specifikt när det gäller detta fall där vi via Kemikalieinspektionen
            har varit mycket aktiva för att kommunicera en mycket tydlig ståndpunkt
            och framföra dessa argument inte minst till kommissionen och peka
            på att detta inte är förenligt med hur vi ser på regelverken.
            Det finns helt enkelt ingen anledning att ge tillstånd till detta.
          </note>
          <note>
            Detta kommer senare att bli föremål för en beslutsprocess. I
            den processen kommer regeringen naturligtvis att återkomma. Jag
            har en löpande och aktiv dialog när det gäller kemikaliefrågor
            med ett antal andra kolleger i EU-sfären. Riksdagsledamoten Lena
            Ek vet likaväl som jag att det handlar om att peka ut och vara
            tydlig och hela tiden visa att man är aktiv i frågan. Det är också
            ett sätt att upprätthålla de regleringar som man en gång har fått
            i land i EU-parlamentet. Det handlar också om att vi behöver stärka
            en del av dessa regler.
          </note>
          <note>
            Jag hoppas att få återkomma till riksdagen i fler debatter om
            hur vi kan stärka kemikalieregleringen, inte bara i EU utan också
            på hemmaplan i Sverige.
          </note>
          <note type="speaker">
            Anf. 13 LENA EK (C):
          </note>
          <note>
            Herr talman! I den här interpellationen, som handlar om ett företag
            från Kanada som vill återintroducera blypigment i färg, alltså
            ämnen som är cancerogena och hormonstörande, finns två stora frågor.
            Vad gör regering ­ en rent faktiskt för att stoppa återintroduceringen
            av ämnen som är utfasade i flertalet EU-länder och som inte har
            använts på länge i Sverige och där det finns alternativa ämnen
            som man kan substituera med? Vad gör regeringen rent faktiskt
            där? Min andra fråga är egentligen är större. Detta sätt att begära
            undantag och hävda enskilda kostnader för enskilda företag har
            använts på senare tid väldigt mycket mer än det var tänkt i regleringen.
            Det innebär att kryphålen öppnas utan att systemet Echa och EU-kommis
            ­ sionen tillräckligt ordentligt tittar på hälsokostnader, miljökostnader
            och vad som händer enskilda människor och att det faktiskt finns
            alternativ. Man går bara på det som företaget har hävdat är företagets
            kostnader. Vad gör regeringen rent faktiskt för att sätta stopp
            för detta kryphål som har vidgats så mycket på senare år och faktiskt
            på senare tid?
          </note>
          <note>
            Reach är en lagstiftning som hela tiden behöver förbättras, men
            den behöver också vårdas för att den inte ska förlora den betydelse
            som den har, eller hur?
          </note>
          <note>
            Jag tror att både Åsa Romson och jag har listor på förbättringar
            som vi vill ha genomförda. Men den här interpellationen handlar
            om hur regeringen vårdar de regler som redan finns för att de
            ska fungera så bra som möjligt.
          </note>
          <note type="speaker">
            Anf. 14 Klimat- och miljöminister ÅSA ROMSON (MP):
          </note>
          <note>
            Herr talman! Den här interpellationsdebatten har handlat om ett
            mycket viktigt område, nämligen kemikalier inte bara för Sverige
            utan också för EU-marknaden. Det finns pågående processer där
            företag vill introducera ämnen som innehåller tungmetaller, hormonstörande
            och cancerogena ämnen , som inte har använts i Sverige och inte
            i EU på många år. Uppenbarligen har företag också hittat alternativa
            användningsområden. Detta har regeringen blivit uppmärksammad
            på också av svenska företag. Kemikalieinspektionen har jobbat
            aktivt med ärendet under lång tid.
          </note>
          <note>
            Det som regeringen har gjort specifikt i detta ärende är att
            skriva ett brev tillsammans med Kemikalieinspektionen till kommissionen
            för att påtala precis de brister och de problem som vi ser med
            denna ansökan. Inte minst handlar det om problemen när det gäller
            skyddet för att upprätthålla kraften i den europeiska kemikalielagstiftningen
            som behöver finnas där för att skydda medborgare, däribland barn,
            och vår omgivande miljö från denna typ av ämnen. Det är verkligen
            ett angeläget område att den svenska regeringen fortsätter att
            stå upp för, och vi gör det med all kraft när det gäller dessa
            regler. Vi gör det på detta område precis som i ett antal andra
            fall som just nu ligger i EU och där man kan vara orolig för verklighetsutvecklingen
            och att kemikalielagstiftningen sätts på prov. Då krävs det att
            länder som Sverige kliver fram och är tydliga med att den här
            lagstiftning ­ en faktiskt är till för att skydda medborgarna
            och också inspirera goda företagare som hittar andra användningsområden.
            Bland annat i Sverige har vi sett att företagarna har hittat dessa
            områden och tillsammans med regeringen vill driva att detta ärende
            inte ska få tillstånd i EU.
          </note>
          <note>
            I och med detta är jag mycket glad att vi kan jobba helt samfällt.
          </note>
          <note>
            Överläggningen var härmed avslutad.
          </note>
          <note>
            § 12 Svar på interpellation 2014/15:354 om EU-lagstiftning om
            könsfördelning i bolagsstyrelser och fackföreningar
          </note>
          <note type="speaker">
            Anf. 15 Justitie- och migrationsminister MORGAN JOHANSSON (S):
          </note>
          <note>
            Herr talman! Robert Hannah har frågat statsrådet Åsa Regnér om
            hon vidhåller att det bör införas överstatliga EU-regler om könskvotering
            till bolagsstyrelser och om hon, om så är fallet, anser att det
            även bör införas överstatliga EU-regler om könskvotering till
            fackföreningsstyrelser. Interpellationen har överlämnats till
            mig att besvara.
          </note>
          <note>
            Jag instämmer i Robert Hannahs uppfattning att bristen på kvinnor
            i näringslivets högsta positioner är ett betydande problem som
            inte kan accepteras. Jag är för min del beredd att vidta åtgärder
            för att lösa detta problem.
          </note>
          <note>
            Ett viktigt mål för regeringens jämställdhetspolitik är att bryta
            mansdominansen på de ledande positionerna i svenskt näringsliv.
            Även på EU-nivå bör jämställdheten i börsbolagens styrelser uppmuntras.
            I många länder inom EU är frånvaron av kvinnor i maktpositioner
            ännu mer påtaglig än i Sverige. Det innebär stora kompetensförluster
            men framför allt att kvinnor får se sig passerade av mindre kompetenta
            män. Bristen på jämställdhet är inte värdig Europa år 2015.
          </note>
          <note>
            I första hand bör börsbolagen uppmanas att på eget initiativ
            verka för ökad jämställdhet. Först om det visar sig att detta
            inte leder till önskat resultat bör andra åtgärder vidtas. Inom
            EU har många år av självreglering misslyckats. Det senaste initiativet
            togs 2011. Kommissionen uppmanade då börsbolagen att underteckna
            en utfästelse om fler kvinnor i bolagsstyrelserna. Endast en handfull
            bolag undertecknade utfästelsen.
          </note>
          <note>
            Förslaget till EU-direktiv har sina brister. Som det nu ser ut
            krävs det i praktiken inte mer än att en fjärdedel av styrelseledamöterna
            är kvinnor. Men direktivet är ändå det redskap som står till buds
            för att få börsbolagen inom EU att ta itu med situationen. Regeringen
            anser att Sverige bör bejaka direktivet men kan konstatera att
            riksdagen hittills inte delat den bedömningen.
          </note>
          <note>
            När det gäller könsfördelningen i fackföreningarnas styrelser
            är det en annan fråga. En jämn könsfördelning är viktig i alla
            delar av samhället, och även fackföreningar bör sträva efter jämställdhet.
            Fackföreningarna bör dock styras enligt de demokratiska principer
            som gäller för ideella föreningar. Det finns ingen lag om ideella
            föreningar, och jag ser inga förutsättningar för lagstiftaren
            att vidta några åtgärder av det slag som Robert Hannah är inne
            på vare sig i Sverige eller inom EU.
          </note>
          <note>
            Jag vill nämna att läget nog inte heller är så dystert i fråga
            om jämställdheten inom fackföreningsrörelsen som Robert Hannah
            gör gällande, åtminstone inte i Sverige. I TCO:s och Sacos styrelser
            finns det lika många män som kvinnor, och LO har satt som mål
            att uppnå en jämn könsfördelning i sina styrelser senast 2016.
          </note>
          <note type="speaker">
            Anf. 16 ROBERT HANNAH (FP):
          </note>
          <note>
            Herr talman! Jag tackar justitieministern för svaren på mina
            frågor. Jag kan inte mer än hålla med justitieministern om att
            bristen på jämställdhet inte är värdigt vare sig Sverige eller
            Europa år 2015. Som riksdagsledamot för ett liberalt och feministiskt
            parti kan jag inte mer än konstatera att bristen på kvinnor i
            näringslivets högsta positioner är ett betydande maktproblem som
            inte kan accepteras.
          </note>
          <note>
            Kravet på ökad jämställdhet i bolagsstyrelser motiveras oftast
            med effektivitets- och lönsamhetsskäl. För oss liberaler är dock
            detta inte det centrala argumentet, utan kärnan för oss med den
            liberala jämställdhetssynen är att individen oavsett kön ska ha
            rätt till frihet, ansvar och makt. Samma syn vad gäller bolagsstyrelser
            gäller också statliga eller överstatliga institutioner, och även
            fackföreningar.
          </note>
          <note>
            Alla frågor med en tydlig jämställdhetsdimension ska dock inte
            avgöras på EU-nivå. Det leder nämligen till en slippery slope.
            Vi i Folkpartiet förespråkar ett EU som är starkt i de frågor
            där gemensamma beslut behövs men lämnar andra frågor till medlemsländerna
            och medborgarna själva. Det är särskilt viktigt när det gäller
            frågor som kvinnors rättigheter, efter ­ som det finns starka
            motsättningar och olika åsikter i Europa om hur den här politiken
            bör föras. Ger vi EU carte blanche att bestämma över bolagsstyrelser
            och deras sammansättningar kommer EU också att vilja ha utökad
            beslutanderätt över abortlagstiftning, föräldraförsäkring och
            många andra viktiga frågor där Sverige ligger långt före andra
            länder.
          </note>
          <note>
            Folkpartiet är starka EU-vänner, men vi vill inte att EU ska
            göra allting. När Sveriges mest EU-positiva parti ställer negativt
            till en EU-lagstiftning finns det faktiskt skäl för regeringen
            att lyssna. Folkpartiet anser inte att det är EU:s sak att avgöra
            om lagstiftning avseende könsfördelning i bolagsstyrelser ska
            införas eller inte. Vi anser helt enkelt att det inte uppfyller
            kraven på subsidiaritet eller proportionalitet. Därför vill jag,
            herr talman, fråga justitieministern på vilket sätt en kvotering
            av bolagsstyrelser på EU-nivå uppfyller subsidiaritetskravet.
          </note>
          <note>
            Samtidigt vill jag påpeka för justitieministern att det är hyckleri
            att i det här fallet kräva kvoter i privata företag, i ett läge
            där varken EU-kommissionen eller EU-parlamentet själva uppfyller
            de krav som stipuleras i den föreslagna lagstiftningen. Ett annat
            privaträttsligt subjekt som inte heller uppfyller kraven är väldigt
            tätt sammankopplat med Socialdemokraterna, nämligen LO. I en rapport
            från 2013 visade det sig att 17 procent av LO-styrelserna har
            kvinnor i sig – 17 av 100 procent, trots att 46 procent är kvinnor.
          </note>
          <note>
            Dessutom, herr talman, nämner justitieministern att det inte
            ser så illa ut i LO:s föreningar. Jag var i dag inne på LO:s hemsida,
            och den visar att man i dag är uppe på 22 procent. Man uppfyller
            alltså inte ens den kvot som nu är föreslagen av EU-parlamentet.
            Skulle lagstiftningen gälla LO och andra fackföreningar skulle
            alltså även de tvingas kvotera. Jag vill därför fråga justitieministern
            på vilket sätt EU bör arbeta för ökad jämställdhet bland fackföreningar.
          </note>
          <note type="speaker">
            Anf. 17 HILLEVI LARSSON (S):
          </note>
          <note>
            Herr talman! I den här debatten får man ju bestämma sig för vilket
            argument man har som huvudargument – är det att man är emot könskvotering
            i bolagsstyrelser över huvud taget, eller är man emot att det
            avgörs på EU-nivå? Jag tycker att det är lite oklart vad det egentligen
            handlar om här.
          </note>
          <note>
            Den tidigare, borgerliga regeringen hade hela tiden som argument
            att detta är någonting som det inte är lämpligt för EU att besluta.
            Man har dock varit emot det också på nationell nivå – man är alltså
            egentligen emot företeelsen som sådan. Jag tror att det handlar
            mer om det, det vill säga att man är emot kvotering, än om att
            man är emot att EU skulle kunna lägga sig i någonting sådant.
            Jag tycker att det är ett märkligt exempel Robert Hannah tar upp,
            nämligen att detta nästan per automatik skulle innebära att vi
            plötsligt får gemensam EU-lagstiftning när det gäller abortfrågor
            och föräldraförsäkring. Detta ligger trots allt väldigt långt
            ifrån varandra.
          </note>
          <note>
            Man kan hävda att principen om könskvotering handlar om grundläggande
            rättigheter i EU. Det finns redan en stark jämställdhetslagstiftning
            och en stark lagstiftning mot diskriminering, och på den grunden
            är det fullt rimligt att man faktiskt skulle kunna motverka diskriminering
            på det här sättet. Argumentet för att ha det på EU-nivå är detsamma
            som för att ha det på nationell nivå, det vill säga att det går
            alldeles för långsamt. Vi kan även se bakslag där detta står och
            stampar eller till och med backar i utvecklingen, vilket innebär
            att det här ligger så långt in i framtiden att vi inte ens kan
            se det inom rimlig tid.
          </note>
          <note>
            Det är också ganska svaga argument emot kvotering. Man har nämligen
            kunnat se att kompetensen i styrelserna ökade när könskvotering
            av bolagsstyrelser infördes i Norge. Man kunde se att styrelserna
            blev yngre, vilket i och för sig inte är ett självändamål men
            positivt med tanke på att medelåldern ofta är ganska hög. Man
            fick alltså in fler yngre, och man kunde se att utbildningsnivån
            ökade – man fick in yngre, välutbildade kvinnor.
          </note>
          <note>
            Man kan även se att blandade styrelser ger högre lönsamhet, och
            det kan man se allmänt när det gäller mångfald. Människor med
            olika bakgrunder kan ofta tillföra olika kompetenser, så att det
            blir en bra helhet. Därför är det inte heller något hot mot företagen
            att införa könskvotering, utan snarare skulle det kunna öka lönsamheten.
          </note>
          <note>
            Jag förstår inte riktigt det här motståndet, som på något sätt
            är väldigt aggressivt. Jag får känslan av att man tänker att allting
            plötsligt kommer att bli kvoterat om vi rullar in på den här banan.
            Man tar fackföreningar som exempel, och jag förstår inte varför
            man väljer just fackföreningar – eller det kanske jag i och för
            sig förstår, men jag tycker att det är ett ganska långsökt exempel.
            I så fall hade det väl varit mer näraliggande att titta på offentliga
            styrelser, som trots allt är en del av det allmänna, än ideella
            föreningar. Det finns heller inga förslag på partier att kvotera
            där, så det känns lite som att man tar det här exemplet just för
            att man tänker att vi inte vill röra i det.
          </note>
          <note>
            Precis som justitieministern säger går det dock åt rätt håll
            även inom den ideella sektorn och inom fackföreningsrörelserna.
            Man sätter upp tydliga mål. Vi har ju en form av frivillig kvotering
            inom en del partier – bland annat i Socialdemokraterna, där vi
            har principen om varannan kvinna, varannan man. Det är ingen som
            i dag vill riva upp detta. Det har fungerat alldeles utmärkt;
            det har inte minskat kompetensen utan snarare tillfört ny kompetens.
          </note>
          <note>
            Jag förstår alltså faktiskt inte riktigt det här motståndet,
            när resultaten i Norge är så positiva.
          </note>
          <note type="speaker">
            Anf. 18 Justitie- och migrationsminister MORGAN JOHANSSON (S):
          </note>
          <note>
            Herr talman! Jag tycker att det här är en ganska sorglig debatt.
            Den är sorglig för Robert Hannah, för det här är egentligen inte
            en interpellationsfråga som är på allvar. Han vill nämligen inte
            på allvar kvotera föreningar, utan han vill konstruera ett argument
            för att slippa kvotera i bolagsstyrelser. Det är det hela diskussionen
            går ut på, och på det sättet är den sorglig.
          </note>
          <note>
            Diskussionen är också sorglig för Folkpartiet. Det fanns nämligen
            en tid då man i alla fall hade en bild av att Folkpartiet gick
            i bräschen för jämställdhet. Det fanns ju en sådan tid, även om
            det är länge sedan – det var väl på Bengt Westerbergs tid. Det
            är nästan 20 år sedan. Sedan dess har det inte hänt någonting.
          </note>
          <note>
            Om vi går tillbaka i historien är den full av socialdemokratiska
            initiativ. Vi flyttade fram jämställdhetspositionerna. Vi byggde
            ut barnomsorgen från 70-talet och framåt. Vi avskaffade sambeskattningen
            och införde särbeskattning på 70-talet. Föräldraförsäkringen byggde
            vi ut på ett sätt som fortfarande är helt världsunikt. Vi blev
            den första jämställda regeringen 1994. Som Hillevi Larsson nämnde
            kvoterade vi till våra listor redan på 90-talet. Vi införde kvinnofridslagstiftningen
            och förbud mot köp av sexuella tjänster i slutet av 90-talet.
            Jag har själv varit med och utarbetat den särskilda lagstiftningen
            kring människohandel, så vi stärkte skyddet också där.
          </note>
          <note>
            I de allra flesta fall av de jag räknat upp var Folkpartiet med
            och bejakade utvecklingen på den tiden, men så är det inte längre.
            Det är väldigt länge sedan Folkpartiet gick i bräschen tillsammans
            med oss. Det blev fullständigt tyst 2006. Trots att Folkpartiet
            innehade jämställdhetsministerposten under alla åtta år av borgerlig
            regering kan jag inte komma på ett enda jämställdhetspolitiskt
            initiativ som den regeringen tog, och jag är ändå ganska intresserad
            av politik. Robert Hannah har kanske något exempel.
          </note>
          <note>
            Det stod stilla i åtta år. Nu kommer ni tillbaka i opposition
            igen. Vad är det första Folkpartiet gör då? Jo, då fäller ni vår
            budget. Vi hade i vår budget en höjning av underhållsstödet som
            hade betytt så mycket för ensamstående kvinnor, en särskild satsning
            på kvinnojourerna, 100 miljoner kronor, som hade betytt så mycket
            för den sektorn. Den budgeten var Folkpartiet med och fällde.
          </note>
          <note>
            Under den tid som ni hade regeringsmakten gick det snarare bakåt,
            och skillnaderna mellan kvinnor och män ökade. Ni satsade hela
            tiden på skattesänkningar som i större utsträckning gick till
            män än till kvinnor, och ni skar ned på välfärdssystemen vilket
            missgynnar kvinnor.
          </note>
          <note>
            Det är alltså länge sedan Folkpartiet gick i bräschen för jämställdhetspolitiken.
            Nu återkommer ni i den här frågan, där Folkpartiet nu tydligen
            inte bara tänker fortsätta att vara initiativlösa utan också försöker
            agera bromskloss när det gäller ytterligare ett initiativ. Det
            kommissionen och den svenska regeringen vill göra är att riva
            bort glastaket i näringslivet. Vi vill möjliggöra för kvinnor
            att nå de högsta positionerna i näringslivet.
          </note>
          <note>
            Det är inte den enda jämställdhetspolitiska satsning vi gör.
            Vi kommer att göra mycket mer, men det är en del av de saker vi
            vill göra. Men Folkpartiet agerar på ett sådant sätt att de tillsammans
            med de andra borgerliga partierna och Sverigedemokraterna medverkar
            till att låsa en majoritet i riksdagen, så att vi inte kan föra
            fram den åsikten i den europeiska diskus ­ sionen i ministerrådet.
            De agerar där som sagt som en jämställdhetspolitisk bromskloss.
          </note>
          <note>
            En fråga återstår för Robert Hannah att besvara: Om ni är emot
            detta på EU-nivå, kommer ni då också att vara emot det på nationell
            nivå om vi lägger fram det som lagstiftning?
          </note>
          <note type="speaker">
            Anf. 19 ROBERT HANNAH (FP):
          </note>
          <note>
            Herr talman! Det enda som jag anser är sorgligt med den här debatten
            är att det inte är någon debatt. Ministern har inte på något sätt
            besvarat någon av de två frågor som jag ställde till ministern.
          </note>
          <note>
            Mina två frågor är: Skulle justitieministern kunna argumentera
            för på vilket sätt en kvotering till bolagsstyrelser på EU-nivå
            uppfyller subsidiaritetskravet? På vilket sätt avser justitieministern
            eller regeringen att arbeta på EU-nivå för ökad jämställdhet bland
            fackföreningar?
          </note>
          <note type="speaker">
            Anf. 20 HILLEVI LARSSON (S):
          </note>
          <note>
            Herr talman! Jag tror att det nästan inte finns något som har
            så vida ramar som diskussionen om närhetsprincipen i EU. Den kan
            användas både för och emot saker i alla möjliga sammanhang. Men
            det är helt uppenbart att vi har grundläggande rättigheter på
            EU-nivå. Det handlar om mänskliga rättigheter och demokrati. Det
            finns minoritetsskydd med mera. I dessa mänskliga rättigheter
            finns jämställdheten, för kvinnors rättigheter är också mänskliga
            rättigheter. Med detta som grund är det helt legitimt att kräva
            att också kvinnors kompetens används.
          </note>
          <note>
            I dag ser vi det omvända, att kvinnor som grupp diskrimineras.
            Och det saknas inte lämpliga kandidater, tvärtom, men kvinnorna
            utestängs. Kvinnor har minst lika mycket kompetens att tillföra,
            vilket vi kan se i Norge där man har infört könskvotering till
            bolagsstyrelser och höjt kompetensen.
          </note>
          <note>
            Den borgerliga regeringen konstaterade också att just inom den
            privata sektorn kan man verkligen se obalansen. Kvinnor utestängs
            från maktpositioner. Ju högre maktpositioner, desto färre kvinnor
            är det. Därför är det förenligt med närhetsprincipen att motverka
            denna diskriminering.
          </note>
          <note>
            Det handlar inte om fifty-fifty. Trots att kvinnor utgör halva
            befolkningen handlar det inte om att kräva 50 procent kvinnor
            men att man i alla fall sätter en procentsats, vilket man inte
            har i dag. I dag kan det vara hur få som helst. I Norge har man
            satt 40 som procentsats, och det har fungerat alldeles utmärkt.
          </note>
          <note>
            Om Robert Hannah och Folkpartiet håller med om grundanalysen
            att kvinnor diskrimineras, inte minst i det här sammanhanget,
            och att det inte händer något av sig självt – vi har försökt jättelänge
            men det händer absolut ingenting – vad vill ni då göra i stället?
            Jag vill också återupprepa frågan: Vill ni införa lagstiftningen
            på nationell nivå?
          </note>
          <note type="speaker">
            Anf. 21 Justitie- och migrationsminister MORGAN JOHANSSON (S):
          </note>
          <note>
            Herr talman! En förutsättning för att det ska bli en debatt är
            att den man debatterar med bryr sig om att debattera. Jag har
            ställt en rad frågor i mitt inlägg och i min argumentation kring
            det här, men Robert Hannah utnyttjar inte sin rätt till inlägg
            utan ställer bara om de två frågor som han ställde från början.
            Det blir inte mycket debatt av det. Det krävs liksom två för att
            dansa tango i alla sammanhang.
          </note>
          <note>
            När det gäller närhetsprincipen gör kommissionen bedömningen
            att närhetsprincipen är uppfylld, och jag gör inte någon annan
            bedömning. De driver den här frågan. Det är till och med så att
            det nya ordförandeskapet, Luxemburg, är berett att prioritera
            frågan framöver.
          </note>
          <note>
            Jag tror att kommissionen har för ögonen, förutom jämställdhetsmotiven
            som är starka, Europas konkurrenskraft på lite längre sikt. Jag
            tror att man ser att här har vi en situation där gamla grupperingar
            och kotterier sitter på väldigt mycket makt som de inte är beredda
            att släppa ifrån sig. Då vill kommissionen medverka till att riva
            av glastaket så att fler kompetenser ska komma till sin rätt.
            Jag tror att det är detta argument som kommissionen också fäster
            stort avseende vid.
          </note>
          <note>
            Robert Hannah fastnar gärna i frågan: Om ni ska kvotera i börsbolagen,
            varför ska ni då inte också kvotera i föreningar? Han skjuter
            då in sig på just fackföreningar. Och man förstår ju varför, att
            han vill använda det i sin partipolitiska argumentation som jag
            tycker är ganska svag.
          </note>
          <note>
            Vad är det för skillnad på en förening och ett företag? En förening
            är en demokratisk organisation. Det innebär att i en förening
            kan initiativ komma underifrån. Om man är missnöjd med en styrelse
            kan man driva förslag och på demokratisk väg påverka hur till
            exempel jämställdheten ska se ut. I ett bolag är det inte så.
            I ett bolag är det ägaren som bestämmer genom sin aktiebolagsmakt.
            Därför kan det mycket väl vara så att man ibland behöver en impuls
            utifrån för att det över huvud taget ska hända något i den delen.
            Det är skillnaden på en förening och ett företag, och det motiverar,
            tycker jag, att man överväger den här typen av reglering.
          </note>
          <note>
            Jag återkommer till min huvudargumentation. En gång i världen
            gick Folkpartiet i bräschen för jämställdhet. Man såg strukturerna
            och ville försöka göra något åt dem. Tillsammans med Socialdemokraterna
            och andra progressiva partier och krafter medverkade man för att
            göra det. Nu är det inte längre så, utan nu sällar sig Folkpartiet
            i stället till de reaktionära krafterna i den här riksdagen för
            att vara bromskloss i en fråga som borde kun ­ na få en mycket
            stor betydelse för jämställdheten, inte bara i Sverige utan i
            hela Europa.
          </note>
          <note>
            Nu har jag svarat på Robert Hannahs frågor och återkommer till
            min fråga. Om jag lägger fram ett förslag i riksdagen om kvotering
            i bolagsstyrelser för Sveriges del, nationellt, kommer Folkpartiet
            att stödja det då, Robert Hannah?
          </note>
          <note type="speaker">
            Anf. 22 ROBERT HANNAH (FP):
          </note>
          <note>
            Herr talman! Jag tackar justitieministern för att han äntligen
            svarat på de frågor jag ställt. Han har rätt – det krävs två för
            en tango. Men det hjälper inte om inte den ena vill föra.
          </note>
          <note>
            Vad gäller subsidiaritetsprincipen är det för Folkpartiets del
            ganska självklart att vi inte anser att EU ska bestämma över vilka
            som sitter i svenska bolag. Om detta ska införas i Sverige är
            det den här beslutande församlingen som ska besluta om det i det
            här rummet. Subsidiaritetsprincipen innebär att makten ska fördelas
            dit där den är absolut mest lämplig att vara. Vi anser inte att
            det är lämpligt att EU ska bestämma över jämställdhetsfrågor –
            av den enkla anledningen att Sverige ligger hundratals år framför
            andra europeiska länder. Vi vill inte att de ska bestämma över
            föräldraförsäkringen eller aborträtten. Vi vill inte heller att
            de ska bestäm ­ ma över bolagskvotering. Det finns en röd tråd
            att följa där.
          </note>
          <note>
            Om det ska beslutas ska det beslutas på svensk nivå. Där kan
            jag meddela justitieministern att jag inte har något svar att
            ge. Folkpartiets officiella linje är fortfarande att vi inte kommer
            att vilja införa en sådan lagstiftning. Men vi har haft ministrar
            som uttalat att vi eventuellt kan tänka oss en annan lagstiftning
            om inte utvecklingen går tillräckligt snabbt. Det finns dock fortfarande
            inget stöd för det i Folkpartiets stadgar.
          </note>
          <note>
            Vad gäller jämställdhet bland fackföreningar kan jag nämna att
            jäm ­ ställdhetsminister Åsa Regnér var på arbetsmarknadsutskottet
            och talade om jämställdhetsintegrering, det vill säga att ett
            jämställdhetsfokus ska finnas i alla delar av samhället. Jag skulle
            därför vilja uppmana justitiemi ­ nistern att även ta en titt
            på statliga institutioner, EU-kommissionen och fackföreningarna.
            Det är nämligen så att LO ännu i dag inte skulle uppfylla de villkor
            som ni ställer er bakom om man skulle införa den här lagstift
            ­ ningen för fackföreningar. Det är hyckleri att bara kräva detta
            i vissa delar av samhället när makten också finns i fackföreningar
            och statliga institu ­ tioner.
          </note>
          <note type="speaker">
            Anf. 23 Justitie- och migrationsminister MORGAN JOHANSSON (S):
          </note>
          <note>
            Herr talman! Det blir tydligt i diskussionen att det Robert Hannah
            är ute efter inte är någon diskussion om kvotering i sig. Han
            vill konstruera ett argument för att slippa vara för kvotering
            i bolag. Det är väl gott så. Och när jag hör Robert Hannah resonera
            om detta förstår jag varför. Ni är inte riktigt färdiga i Folkpartiet.
            Ni vet inte vilken fot ni egentligen vill stå på när det gäller
            kvotering i Sverige, och det är väl bra så. Jag har sett olika
            uttalanden från Folkpartiets sida.
          </note>
          <note>
            Men vi har något år på oss. Vi har från regeringens sida sagt
            att vi avvaktar utvecklingen i näringslivet. Om det inte blir
            bättre kommer vi att vara beredda att lägga fram ett lagstiftningsförslag.
            Ett sådant förslag utarbetas just nu på Justitiedepartementet,
            så att vi ska vara klara med det om man inte når upp till de mål
            som är satta – och det måste nog hända någonting ganska radikalt
            för att det ska kunna ske. Om ett lagstiftningsförslag läggs fram
            kanske Folkpartiet vid det laget har kommit lite längre i sina
            funderingar. Då kanske vi kan få en majoritet i riksdagen för
            en progressiv linje i denna fråga.
          </note>
          <note>
            Jag tror att detta har en väldigt stor betydelse, inte bara för
            jämställdheten, som vi var inne på tidigare, utan faktiskt också
            för konkurrenskraften. Nu talar vi om europeisk konkurrenskraft.
            Vi måste också tala om svensk konkurrenskraft. Om svenskt näringsliv
            och svenska bolag inte utnyttjar den kompetens som finns fullt
            ut även i sin högsta ledning kommer Sverige helt enkelt att halka
            efter när det gäller näringslivsutveckling. Det borde hela näringslivet
            ta till sig.
          </note>
          <note>
            Överläggningen var härmed avslutad.
          </note>
          <note>
            § 13 Svar på interpellation 2014/15:370 om tolkning av begreppet
            särskilt ömmande skäl
          </note>
          <note type="speaker">
            Anf. 24 Justitie- och migrationsminister MORGAN JOHANSSON (S):
          </note>
          <note>
            Herr talman! Christina Höj Larsen har frågat mig vilka generella
            slutsatser jag drar av utfallet av en dom från Migrationsöverdomstolen,
            om fler barn kan få stanna i Sverige med domen som praxis samt
            om jag tänker ta några lagstiftningsinitiativ eller vidta någon
            annan åtgärd för att förtydliga barnrättsperspektivet och barnets
            bästa.
          </note>
          <note>
            Inledningsvis vill jag understryka att varken jag eller någon
            annan i regeringen kan kommentera ett avgörande i ett enskilt
            ärende. Det är Migrationsverkets och migrationsdomstolarnas uppgift
            att utifrån lagstiftningen och det underlag som presenteras i
            det enskilda ärendet besluta om det finns grund för uppehållstillstånd.
          </note>
          <note>
            Begreppet särskilt ömmande omständigheter när det gäller barn
            infördes i utlänningslagen i juli 2014 för att ytterligare lyfta
            fram barnrättsperspektivet, framhålla principen om barnets bästa
            samt möjliggöra att fler barn ska kunna omfattas av bestämmelsen
            och beviljas uppehållstillstånd. Ändringen syftade dock inte till
            att frångå tidigare uttalanden om att ”barnets bästa” inte kan
            ges en så långtgående innebörd att det i princip blir till ett
            eget kriterium för uppehållstillstånd att vara barn. Det rör sig
            om en sammantagen bedömning i varje enskilt fall av flera olika
            omständigheter, där hälsotillstånd, anpassning till Sverige och
            situationen i hemlandet särskilt ska beaktas.
          </note>
          <note>
            Det är för tidigt att dra slutsatser om huruvida syftet med lagstiftningen
            har uppnåtts när det gäller särskilt ömmande omständigheter. Jag
            ser för närvarande ingen anledning att se över lagstiftningen,
            men jag vill poängtera att jag kommer att följa den fortsatta
            rättsutvecklingen noga.
          </note>
          <note>
            När det gäller åtgärder för att förtydliga barnrättsperspektivet
            har regeringen uttalat i regeringsförklaringen att ett arbete
            ska påbörjas med att göra barnkonventionen till lag. Det pågår
            för närvarande en utredning i vilken en särskild utredare gör
            en kartläggning inom särskilt angelägna områden av hur tillämpningen
            av lagar och andra föreskrifter stämmer överens med barnkonventionen.
            Utredaren har nyligen fått ett utökat uppdrag som bland annat
            innebär att lämna förslag på en lag om inkorporering av barnkonventionen.
            Uppdraget ska redovisas senast den 28 februari 2016. Regeringen
            kommer att ta med sig slutsatserna från utredningen i det fortsatta
            arbetet med att säkerställa och stärka barns rättigheter.
          </note>
          <note type="speaker">
            Anf. 25 CHRISTINA HÖJ LARSEN (V):
          </note>
          <note>
            Herr talman! Jag tackar migrationsminister Morgan Johansson för
            svaret.
          </note>
          <note>
            Jag är fullt medveten om att migrationsministern och regeringen
            inte har och inte ska ha något inflytande över Migrationsöverdomstolens
            domar och inte heller kan gå in på enskilda fall. Men det är ändå
            så att vårt politiska uppdrag är att förhålla oss till den verklighet
            som vi befinner oss i.
          </note>
          <note>
            Man kan väl säga att ändringen från ”synnerligen ömmande” till
            ”särskilt ömmande” var just ett sådant tillfälle då vi politiskt
            valde att agera på grund av en verklighet vi såg. Syftet var,
            som migrationsministern sa, att göra det möjligt för fler barn
            att få uppehållstillstånd på grunder som tidigare kallades humanitära
            skäl och som sedan kom att kallas synnerligen ömmande skäl. Vi
            såg att den skrivningen var för snäv. Alldeles för ofta upplevde
            vi fall där man som människa tänkte: Detta är inte rätt! Socialdemokraterna,
            Miljöpartiet och Vänsterpartiet var ganska överens om att vi måste
            ändra på detta, och jag är glad att vi fick till stånd den lagändring
            ­ en.
          </note>
          <note>
            Det lyftes tydligt fram i förarbetena att det inte skulle finnas
            en exakt gräns för hur länge ett barn skulle ha varit i Sverige,
            men att man vid den samlade bedömningen skulle beakta inte bara
            hälsotillstånd, anpassning till Sverige och situationen i hemlandet
            utan även vistelsetid. Detta får betydelse med tanke på den aktuella
            domen i Migrationsöverdomstolen. Denna kan på många sätt komma
            att ändra viktningen i fråga om illegal vistelse. Jag tror att
            vi kommer att återkomma till det här lite senare i debatten.
          </note>
          <note>
            Vid beslut om barn ska barnets bästa beaktas. Men det betyder
            inte att ett barn automatiskt får uppehållstillstånd. Det måste
            vägas mot övriga intressen – i det här fallet den reglerade invandringen,
            som även Vänsterpartiet står bakom. Det viktiga är att man alltid
            visar motiveringen – varför väljer man att tycka att den reglerade
            invandringen är viktigare än barnets bästa? Den motiveringen är
            otydlig och bristfällig i den dom som avkunnades i Migrationsöverdomstolen,
            vilket får konsekvenser för underdomstolarna när de sedan ska
            ta stöd av denna dom i sin praxis. Det är därför vi står här och
            diskuterar den domen – inte för att jag tror att migrationsministern
            ska ingripa i det här fallet, utan för att domen får betydelse
            för den politik vi vill ska föras beträffande hur många ungar
            som ska få stanna och av vilka skäl.
          </note>
          <note>
            Därför är mina frågor till migrationsministern fortfarande: Vilka
            tror han att konsekvenserna blir av denna dom i Migrationsöverdomstolen?
            Ser migrationsministern några risker för att det kommer att ske
            en skärpning och inte ett öppnande, som vi hade tänkt?
          </note>
          <note type="speaker">
            Anf. 26 Justitie- och migrationsminister MORGAN JOHANSSON (S):
          </note>
          <note>
            Herr talman! Det är väldigt svårt att diskutera en enskild dom
            på det här sättet. Frågan från interpellanten är vilka generella
            slutsatser jag drar av domen. Det enkla svaret är att jag inte
            kan dra några generella slutsatser av en enskild dom. Det är alldeles
            för tidigt, skulle jag vilja säga, att utvärdera hur den här lagstiftningen
            kommer att fungera baserat på en enda dom.
          </note>
          <note>
            Dessutom är omständigheterna i fallet väldigt speciella. Ibland
            låter det som att dessa ärenden är asylärenden, och det är de
            inte. Det är det inte heller i det här fallet. Det är egentligen
            i botten en arbetskraftsinvandring där pappan kom till Sverige
            2008 och då hävdade att han var från Bulgarien och hade bulgariskt
            pass. Året efter kom mamman och dottern till Sverige, och då på
            makedoniska passhandlingar. Det visade sig efteråt att det bulgariska
            passet var förfalskat.
          </note>
          <note>
            Det var mot bakgrund av det som uppehållstillståndet hävdes och
            hela frågeställningen omprövades. Sedan gick det sin gång i de
            rättsliga instanser som finns, och så fick vi ett beslut i februari
            2015 där domstolen menade att anknytningen till Sverige inte var
            stark nog. Dessutom pekade man på att familjen varit i Makedonien
            två gånger efter det att de kommit till Sverige. Bland annat mot
            bakgrund av det motiverade man sitt avslag.
          </note>
          <note>
            Jag anser att det är alldeles för tidigt att bedöma hur lagstiftningen
            kommer att fungera och hur den kommer att tolkas baserat på en
            enda dom. Därför kan jag inte dra några sådana generella slutsatser
            som Christina Höj Larsen efterfrågar.
          </note>
          <note type="speaker">
            Anf. 27 CHRISTINA HÖJ LARSEN (V):
          </note>
          <note>
            Herr talman! Jag förstår att det är ett fall som faller utanför
            det vanliga som nu har avgjorts. Det håller jag helt med om. Det
            är inte den vanliga typen av ärende med särskilt ömmande omständigheter.
            Tittar man på Migrationsverkets intranät och läser vad Migrationsverket
            självt drar för slutsatser blir man ganska orolig. Det är en oro
            som jag delar med en del migrationskunniga experter, till exempel
            Louise Dane.
          </note>
          <note>
            Nu läser jag ur vad Migrationsverket skriver om domen från intranätet.
            Det står: Enligt Migrationsöverdomstolen måste huvudregeln vara
            att vistelsen i Sverige har varit laglig. Jag vill här inskjuta
            att vi i förarbetena tydligt har sagt att ett barn inte ska lastas
            för att beslut som föräldrarna har fattat, till exempel illegal
            vistelse, att man har gömt sig, eller på annat sätt varit oärlig.
          </note>
          <note>
            Man fortsätter på Migrationsverket intranät: Även om flickan
            eftersom hon var barn inte haft möjlighet att påverka att hennes
            vistelse varit illegal måste detta faktum ändå ha betydelse enligt
            Migrationsöverdomstolen. Domstolen ansåg därför inte att det fanns
            särskilt ömmande omständigheter, och flickan beviljades inte uppehållstillstånd.
            Migrationsöverdomstolen ansåg inte heller att utvisningen var
            i strid med artikel 8 i Europakonventionen. Domen ger en annan
            viktning mellan anpassningen till Sverige och illegal vistelse
            jämfört med tidigare riktlinjer. För Migrationsverket betyder
            domen därför att tidigare riktlinjer bör ses över till viss del
            och innehålla en större betoning på laglig vistelse i Sverige.
          </note>
          <note>
            Det är en förskjutning som vi inte politiskt har efterfrågat.
            Vi har på inget sätt sagt att barn ska bära större ansvar för
            vad deras föräldrar har fattat för beslut. Tvärtom har vi sagt
            att det ska barn inte hållas ansvariga för. Det som är min oro
            efter att ha sett domen, och det är en oro som delas av andra,
            är att vi med en förskjutning i viktning kommer att se större
            fokus på legal eller illegal vistelse och att det de facto kommer
            att göra att det är färre barn som får stanna trots att vi ville
            motsatsen.
          </note>
          <note>
            Jag är intresserad av att veta att om det visar sig att Migrationsverket
            väljer att införa riktlinjer som gör det svårare, hur förhåller
            sig migrationsministern till det i så fall? Vad kan vi göra för
            att se till att det blir så som vi hade tänkt?
          </note>
          <note type="speaker">
            Anf. 28 Justitie- och migrationsminister MORGAN JOHANSSON (S):
          </note>
          <note>
            Herr talman! Det är oerhört svårt att dra generella slutsatser
            utifrån en enda dom. Jag tänker inte göra det. Jag måste nog säga
            att vi måste få fler avgöranden från domstolarna innan vi kan
            göra någon bedömning av hur praxis kommer att utvecklas.
          </note>
          <note>
            Christina Höj Larsen väljer här att lyfta fram frågeställningen
            om illegalt–legalt. Jag fäster mig vid att man resonerar kring
            vilken anknytning barnet i fråga hade vid tiden för prövningen
            och att man fällde avgörandet utifrån det.
          </note>
          <note>
            Det är svårt att spekulera om det, och jag ska heller inte göra
            det och gå över gränsen för vad jag får lov att säga och inte
            säga. Det jag säger i mitt interpellationssvar är att jag följer
            utvecklingen noga. Det är för tidigt att säga hur lagstiftningen
            kommer att fungera, och jag drar inte några generella slutsatser
            utifrån praxis.
          </note>
          <note>
            Grunden för svensk asylpolitik är att om man har asylskäl får
            man stanna, och om man inte har asylskäl får man inte stanna.
            Man ska åka hem till det land man kom ifrån om det visar sig att
            man inte har asylskäl. Även om man inte har asylskäl finns ändå
            denna ventil och de särskilt ömmande skälen, och barnets bästa
            ska väga tungt i de prövningarna.
          </note>
          <note>
            Vi har varit överens om att det är så vi ska se på den möjligheten.
            I grunden är det för tidigt att säga hur praxis kommer att utvecklas
            utifrån en enda dom.
          </note>
          <note type="speaker">
            Anf. 29 CHRISTINA HÖJ LARSEN (V):
          </note>
          <note>
            Herr talman! Jag håller med om att det är för tidigt att säga
            någonting. Problemet är att Migrationsverket säger någonting utifrån
            domen, och det i sin tur får konsekvenser.
          </note>
          <note>
            Jag är nyfiken. Om det så skulle vara att vi ser en förskjutning
            och att man lägger större vikt vid huruvida vistelsen har varit
            legal eller illegal, hur förhåller sig migrationsministern i så
            fall till det? Det är för mig frågan för dagen. Det är vad det
            hela handlar om.
          </note>
          <note>
            Europadomstolen och den svenska Migrationsöverdomstolen har sagt
            att den sammanlagda tid som en person har vistats i ett land får
            betydelse på så vis att en lång vistelsetid kan innebära att en
            person har skaffat starka band till landet. Då får det inte spela
            någon roll om det är en legal eller illegal vistelse.
          </note>
          <note>
            Den här domen lägger plötsligt en större vikt vid att flickan
            har vistats här illegalt trots att hon är barn och inte har några
            som helst möjligheter att påverka den saken. För mig är frågan
            för dagen om vi kommer att se en förskjutning senare.
          </note>
          <note>
            Jag förstår att det inte är någonting som migrationsministern
            kan säga i dag. Men jag vill göra migrationsministern uppmärksam
            på frågan. Syftet med lagändringen var inte att vi skulle lägga
            större vikt vid illegal vistelse. Jag hoppas att migrationsministern,
            om så blir fallet, är beredd att göra någonting åt saken.
          </note>
          <note type="speaker">
            Anf. 30 Justitie- och migrationsminister MORGAN JOHANSSON (S):
          </note>
          <note>
            Herr talman! Det finns inte mycket mer för mig att tillägga.
            Jag får frågan från Christina Höj Larsen: Om så skulle vara, hur
            skulle jag i så fall förhålla mig till det? Det blir alltför spekulativt,
            och det är rätt svårt för mig att förhålla mig till en sådan frågeställning.
          </note>
          <note>
            Det kan vara så att Christina Höj Larsen läser in mer i domen
            än vad kanske jag gör. Jag tycker inte att vi ska göra någon bedömning
            av hur praxisläget är innan vi har sett fler domar. Vi fortsätter
            att följa vad som kommer från domstolarna om denna lagstiftning.
          </note>
          <note>
            Överläggningen var härmed avslutad.
          </note>
          <note>
            § 14 Svar på interpellation 2014/15:399 om otillförlitliga språkanalyser
          </note>
          <note type="speaker">
            Anf. 31 Justitie- och migrationsminister MORGAN JOHANSSON (S):
          </note>
          <note>
            Herr talman! Christina Höj Larsen har frågat mig när i tid jag
            bedömer att utredningarna för att granska Sprakab samt systemet
            med språkanalyser i dess helhet är klara. Vidare har hon frågat
            om jag har någon uppfattning om hur kvalitet och kompetens ska
            säkerställas vid upphandling av språktjänster utanför Migrationsverket.
            Slutligen har jag fått frågan vilka åtgärder jag tänker vidta
            för att de individer som nu är utvisningshotade på grund av Sprakabs
            analyser inte ska utvisas innan de två utredningarna som är tillsatta
            för att granska Sprakab och systemet med språkanalyser är klara.
          </note>
          <note>
            Jag vill börja med att klargöra att regeringen inte, så som nämns
            i interpellationen, har tillsatt några utredningar om språkanalyser.
            Däremot har Migrationsverket tagit initiativ till att granska
            tio språkanalyser. De översändes till den nederländska migrationsmyndigheten
            för omanalys under hösten 2014. Svaren från dessa omanalyser granskas
            nu av Migrationsverket. Härutöver har Migrationsverket anlitat
            en extern utredare som granskar användningen av språkanalyser
            inom verket samt hur språkanalysföretag arbetar. Uppdraget ska
            redovisas i maj 2015 och kommer då även att inkludera resultatet
            från den nederländska omanalysen.
          </note>
          <note>
            Migrationsverket är som alla myndigheter bundet av lagen om offent
            ­ lig upphandling, och enligt gällande bestämmelser har Migrationsverket
            upphandlat språkanalystjänster framför allt av företaget Sprakab.
            Migra ­ tionsverket ställer i upphandlingen höga krav på leverantören.
            Det görs löpande uppföljning och utvärdering när det gäller de
            tjänster som företa ­ get levererar. Verket granskar också regelbundet
            att handläggare och be ­ slutsfattare på Migrationsverket använder
            språkanalyser på ett korrekt sätt. Även språkanalysföretagen har
            förstås ansvar för sina medarbetare och kvaliteten i arbetet.
            Migrationsverket har rätt att under avtalstiden låta ut ­ föra
            kvalitetsrevisioner. Sådana kvalitetsgranskningar har genomförts
            när det gäller somaliska språkanalyser från Sprakab.
          </note>
          <note>
            Jag vill understryka att jag inte får ingripa i eller påverka
            ansvariga myndigheter eller domstolar när det gäller handläggningen
            av enskilda ärenden. Jag har också högt förtroende för den svenska
            asylprocessen. Den som söker asyl i Sverige får sitt skyddsbehov
            prövat i enlighet med utlänningslagen. Att en asylsökandes identitet
            klargörs är avgörande för att Migrationsverket ska kunna göra
            en bedömning av skyddsbehovet. Den asylsökande har bevisbördan
            och ska göra sitt behov av skydd sannolikt. Kostnadsfritt juridiskt
            biträde tillhandahålls genom hela processen. Principen om fri
            bevisprövning gäller i svensk rätt, och det nuvarande regelverket
            ger goda förutsättningar för en rättssäker prövning och svarar
            mot höga krav på rättssäkerhet. Språkanalyser är ett komplement
            till hela den utredning som görs kring en persons asylskäl, identitet
            och medborgarskap. Språkanalyser utgör aldrig ensamt underlag
            för beslut. Det är viktigt att prövningen i ett asylärende, inklusive
            språkanalyser, håller hög kvalitet för att rättssäkerheten ska
            upprätthållas.
          </note>
          <note>
            Jag följer Migrationsverkets pågående arbete med kvalitetssäkring
            av språkanalyser med stort intresse.
          </note>
          <note type="speaker">
            Anf. 32 CHRISTINA HÖJ LARSEN (V):
          </note>
          <note>
            Herr talman! Jag vill återigen tacka Morgan Johansson för svaret.
          </note>
          <note>
            Sprakab har varit i mediernas sökljus ett flertal gånger, senast
            hösten 2014 i Uppdrag granskning . Där framkom det att Sprakab
            är det företag som Migrationsverket använder för att göra språkanalyser
            i samband med asylprövningar. Och i den granskning som Uppdrag
            granskning gjorde under hösten 2014 framkom det att analytiker
            som arbetar på Sprakab har uppgett falska meriter men ändå fortsatt
            som experter med lingvistiska utredningar.
          </note>
          <note>
            Företagets intervjuande språkanalytiker är anonyma men påstås
            alltså besitta omfattande språkkunskaper och kännedom om de länder
            som de asylsökande anger som ursprung. Och om intervjuaren kan
            anses vara pålitlig och verkligen besitta de språkkunskaper som
            anges är en förtroendefråga i upphandlingen mellan Migrationsverket
            och företaget. Det är här som den centrala frågan i den här debatten
            ligger. Senare i debatten kommer vi att återkomma till de granskningar
            som har gjorts. Men centralt för den svenska rättssäkerheten är
            ändå frågan om transparens. Man ska kunna granska bevis. Man ska
            kunna värdera deras tyngd och vittnets kompetens. Det är helt
            centralt.
          </note>
          <note>
            Huvudfrågan för dagen när det gäller Sprakabs analyser är därför
            om migrationsministern anser att man kan acceptera hemliga sakkunniga
            i svensk domstol. Det är de facto det som blir konsekvensen. Vi
            vet inte vem personen bakom numret och bokstäverna bakom analysen
            är. Vi har ingen aning om detta. Och det kan bli ganska ödesdigert
            när det gäller en del asylsökande. Den frågan vill jag ställa
            till Morgan Johansson.
          </note>
          <note type="speaker">
            Anf. 33 DÉSIRÉE PETHRUS (KD):
          </note>
          <note>
            Herr talman! Jag har anslutit mig till debatten eftersom vi har
            haft en interpellationsdebatt om den här frågan tidigare. Det
            är bra att Christina Höj Larsen har tagit upp den ytterligare
            en gång.
          </note>
          <note>
            När det gäller språkanalyserna blir jag, trots att jag har följt
            detta en tid, inte klokare i fråga om vad som är sanning. Jag
            har pratat med Omar från Sundsvall. Det är ett fall som jag känner
            till. Han säger själv att han talar bajuni och är från Chula Island
            i Somalia. Vad jag har förstått skulle han i sådana fall få uppehållstillstånd.
            Men Sprakab hävdar att han talar swahili och är från Kenya. Migrationsverket
            säger då att han är från Kenya och vill utvisa honom dit. Kenya
            säger att de inte vill ta emot honom och att han inte är medborgare
            där. Det går alltså inte att utvisa honom dit.
          </note>
          <note>
            Omar har pratat med olika experter. Personer i tv-programmet
            Uppdrag granskning hävdar också att flera av de här personerna
            pratar bajuni och inte swahili. Han kan förstås swahili eftersom
            många i Somalia har kontakter i Kenya. Omar säger själv att han
            tvingades av språktestaren att börja prata swahili, och det står
            oemotsagt. För att testa fallet ytterligare har han bett att få
            ut bandet. Men han får inte ut bandet; det sägs vara gallrat,
            det vill säga utsorterat och förstört.
          </note>
          <note>
            Jag kan inte bajuni själv och kan inte bedöma eller svära på
            om han kommer därifrån eller inte. Det kan säkert inte ministern
            heller göra. Men det finns fortfarande en stor osäkerhet när det
            gäller de här testerna. Och det finns få företag som gör testerna.
            Det är olyckligt att upphandlingarna hamnar hos ett företag som,
            om jag inte minns fel, har 95 procent av alla språktester.
          </note>
          <note>
            Ministern säger i svaret till Christina Höj Larsen att Migrationsverket
            har tagit initiativ till att granska tio språkanalyser, som har
            överlämnats till de nederländska migrationsmyndigheterna för omanalys.
            Det låter bra. Men på Migrationsverkets hemsida står det att det
            har gjorts en oberoende granskning av tre kritiska språkanalyser.
            Man kan bli lite förvirrad. Är det tre eller tio? Av vilken anledning
            skriver Migrationsverket på sin hemsida att det är tre medan ministern
            säger att det är tio? Det skulle jag vilja ha svar på.
          </note>
          <note>
            Och vilken syn har ministern på språktesterna? Kan de göras ännu
            säkrare? Kan man ha flera kvalitetsgranskningar?
          </note>
          <note type="speaker">
            Anf. 34 Justitie- och migrationsminister MORGAN JOHANSSON (S):
          </note>
          <note>
            Herr talman! I grunden är det på det sättet att den som söker
            asyl i Sverige har bevisbördan och måste visa om man har skyddsbehov
            eller inte. Man måste också göra det troligt varifrån man kommer,
            via handling ­ ar eller egen berättelse, så att det kan utredas.
            Det är förstås ganska viktig information när det ska prövas om
            det finns asylskäl eller inte.
          </note>
          <note>
            Om man inte har passhandlingar eller andra dokument som styrker
            vem man är och varifrån man kommer finns det andra sätt att försöka
            styrka det. Ett av de sätten är just en språkanalys. Språkanalys
            erbjuds den som är asylsökande. På det sättet kan ens berättelse
            styrkas. Och i 60 procent av fallen bekräftas den historia man
            har, det vill säga att med hjälp av språkanalys blir slutsatsen
            att man verkligen kommer från det ställe som man säger att man
            kommer ifrån.
          </note>
          <note>
            Om vi inte hade haft språkanalyser hade faktiskt färre fått stanna
            i Sverige. Färre hade fått asyl. Språkanalys hjälper 60 procent
            av de asylsö ­ kan ­ de att verifiera varifrån de verkligen kommer.
            Det tycker jag nog att vi ska ha i minnet innan vi avfärdar metoden
            helt. Om vi inte hade haft språk ­ analyser hade förmodligen färre
            kunnat styrka var de kommer ifrån.
          </note>
          <note>
            Språkanalyserna måste dock göras med hög kvalitet. Det måste
            gå att lita på dem. Det har uppkommit frågetecken, framför allt
            efter fallet som togs upp i Uppdrag granskning i höstas. Migrationsverket
            vidtog då två åtgärder. En är omanalysen. Och det är tio fall
            som har tillsänts de nederländska myndigheterna eftersom Nederländerna
            har egna lingvister som tittar på sådant. Efter att ha fått tillbaka
            svaren har Migrationsverket tittat närmare på tre av fallen. Det
            kanske är de uppgifterna på hemsidan som Désirée Pethrus talar
            om.
          </note>
          <note>
            Man tittade närmare på de tre fall som togs upp i tv-programmet
            Uppdrag granskning . Övriga har man tillsammans med dessa tre
            fall lämnat över till en särskild utredare som har utsetts, och
            det är Sten Heckscher. Han ska se över hela verksamheten, och
            han har ett ganska långtgående uppdrag från Migrationsverket.
            Han ska granska verkets användning av språkanalyser och vid behov
            lämna förslag till en annan metod. Han utvärderar Migrationsverkets
            kvalitetsarbete för att se hur det fungerar. Han inhämtar då förstås
            information från de två företagen Sprakab och Verified AB för
            att se hur de jobbar, och med ledning av detta ska han utvärdera
            kvaliteten i dessa företags verksamhet.
          </note>
          <note>
            Utredaren ska särskilt se över Uppdrag gransknings uppgifter
            om en viss språkanalytikers arbete som var så graverande att det
            fanns väldigt stora frågetecken kring kvaliteten.
          </note>
          <note>
            Det är en ganska omfattande utredning som Sten Heckscher ska
            göra. Jag ska inte redovisa den eftersom resultatet kommer i maj.
            Men jag vill bara säga att vi från regeringen är fast beslutna
            om att se till att kvaliteten i dessa analyser ska säkerställas.
          </note>
          <note type="speaker">
            Anf. 35 CHRISTINA HÖJ LARSEN (V):
          </note>
          <note>
            Herr talman! Min poäng är ju att vi inte i några andra sammanhang
            skulle acceptera anonyma expertvittnen i svenska domstolar. Vi
            skulle inte acceptera att en person skriver ett läkarintyg när
            vi inte vet om personen är läkare, om personen över huvud taget
            finns eller vem den personen är. Det skulle aldrig få hända.
          </note>
          <note>
            Jag ifrågasätter inte språkanalys som verktyg, utan jag ifrågasätter
            hur det grundläggande kravet på rättssäkerhet uppfylls. Vi måste
            kräva samma transparens och samma rättssäkerhet även för detta
            verktyg. Det är så min ingång är, inte att vi ska bort språkanalysen.
          </note>
          <note>
            I fallet med Omar Aboubakar, som Désirée Pethrus nämnde, litade
            Migrationsverket mer på en språkanalys – som var genomförd av
            en helt okänd person på Sprakab vars meriter och kompetens vi
            inte känner till – än på två kända professorer som Omar hade fått
            underlag från. Det blir en mycket märklig situation där det blir
            svårt för Omar att kritisera det beviset som används till hans
            nackdel. Jag ifrågasätter rättssäkerheten och transparensen i
            detta. Jag tycker att det är orimligt att det ska få vara så på
            detta område när det inte är så på några andra områden.
          </note>
          <note>
            Om man skulle behöva maska i dokument och anonymisera kan man
            göra det, men det kan man inte göra i domstolsprocessen. Man måste
            kun ­ na värdera och väga tyngden i bevisen, och det kan man inte
            så länge dessa personer är anonyma.
          </note>
          <note>
            Det är tio utredningar som har granskats av holländska lingvister
            och myndigheter, och det är tre av dessa som man har tittat närmare
            på. Holländska myndigheterna och Sprakab kommer fram till helt
            olika ursprungsländer. Det ger också anledning till en viss oro
            om man i tre av tio fall kommer fram till helt olika ursprungsländer.
            Därför är det otroligt viktigt att man går igenom vad detta egentligen
            betyder, vilka metoder, vilken kvalitet och transparens som kan
            krävas i den här typen av fall.
          </note>
          <note type="speaker">
            Anf. 36 Justitie- och migrationsminister MORGAN JOHANSSON (S):
          </note>
          <note>
            Herr talman! Jag ska inte föregripa den utredning som Sten Heckscher
            nu gör. Han kommer att gå på djupet och utvärdera den kvalitet
            som dessa företag levererar. Han ska också se över deras metoder.
          </note>
          <note>
            Språkanalyser är bara en del av bevisföringen i domstol. Det
            tillämpas fri bevisprövning i den här processen, vilket innebär
            att om det finns uppgifter som stöder att man egentligen är från
            en annan ort och inte från den ort som Sprakab har kommit fram
            till får man föra fram dessa uppgifter i domstolen, och sedan
            får den göra en prövning. Så måste systemet se ut.
          </note>
          <note>
            Det finns inte mycket mer att tillägga. Jag får invänta det betänkande
            som ska komma från utredaren i maj. Sedan får vi se hur regeringen
            och Migrationsverket ska gå vidare. Men vi är fast beslutna om
            att säkerställa kvaliteten i dessa utredningar.
          </note>
          <note>
            För att man inte ska få fel totalbild av det svenska systemet
            ska man komma ihåg att vi är ett av de länder som har det allra
            mest rättssäkra systemet i hela världen. Vi brukar framhållas
            av UNHCR – på både global och europeisk nivå – som världsledande
            när det gäller rättssäkerhet vid asylprövningar. Det beror nog
            på att när vi ser frågetecken så tar vi tag i dem och försöker
            att göra någonting åt problemet. Det är detta som tillsättandet
            av utredaren ska tolkas som.
          </note>
          <note type="speaker">
            Anf. 37 CHRISTINA HÖJ LARSEN (V):
          </note>
          <note>
            Herr talman! Visst är språkanalysen en del av asylprövningen.
            Om en person säger att han eller hon kommer från södra Somalia,
            och det inte finns några id-handlingar som är godkända i Sverige,
            då tar Migrationsverket till en språkanalys.
          </note>
          <note>
            I ett av de tre fall som har granskats kom språkanalysen fram
            till att personen kom från Kenya eller Tanzania. Utvisningsbeslutet
            gällde just dessa två länder som utpekades i språkanalysen. Det
            hade man inte kommit fram till annars, så visst har språkanalysen
            betydelse. Allt annat är inte riktigt sant. I analysen kan man
            hitta en geografisk ort att antingen utvisa till eller som bekräftar
            den asylsökandes ursprung. Språkanalysen får alltså ganska stor
            tyngd.
          </note>
          <note>
            Även om den svenska asylprocessen i mångt och mycket är rättssäker
            är det extra viktigt att ha samma krav på bevisen som i övrigt,
            när det har så stor betydelse för den asylsökande. Då återkommer
            jag till frågan om transparens: Kan migrationsministern verkligen
            acceptera att man i det här fallet har hemliga expertvittnen där
            vi inte känner till identiteten, kompetensen och syftet? Är det
            en rimlig ordning i svensk domstol? För mig är svaret nej, men
            jag vill väldigt gärna höra migrationsministerns svar på den frågan.
          </note>
          <note type="speaker">
            Anf. 38 Justitie- och migrationsminister MORGAN JOHANSSON (S):
          </note>
          <note>
            Herr talman! Det är klart att det får betydelse. Vad jag pekade
            på var att man får använda sig av vilket stöd som helst för att
            styrka sin historia. Sprakab kan vara en del när man kommer till
            domstol. Finns det andra lingvister eller analytiker som anser
            att historien är sann får man använda det materialet i domstolen.
            Det var det som jag pekade på.
          </note>
          <note>
            Christina Höj Larsen frågade mig när ungefär i tid som arbetet
            är färdigt. Svaret är att resultatet av utredningen kommer i maj.
          </note>
          <note>
            Sedan undrade hon om hur jag ville säkerställa kvalitet och kompetens.
            Den frågan har jag redan svarat på genom att säga att det ligger
            inom ramen för utredarens uppdrag. Det gäller också frågan om
            hur man ska bedöma transparensen. Jag utgår ifrån att utredaren
            särskilt tittar på detta. När vi har fått resultatet av utredningen
            får vi återkomma till diskussionen.
          </note>
          <note>
            Överläggningen var härmed avslutad.
          </note>
          <note>
            § 15 Svar på interpellationerna 2014/15:293, 338 och 397 om konsekvenser
            av förändringar i RUT-avdraget
          </note>
          <note type="speaker">
            Anf. 39 Finansminister MAGDALENA ANDERSSON (S):
          </note>
          <note>
            Herr talman! Désirée Pethrus har frågat arbetsmarknadsministern
            vilka effekter hon bedömer att den planerade begränsningen av
            RUT-avdraget får för sysselsättningen och om hon avser att vidta
            åtgärder för att kompensera för ett eventuellt sysselsättningsbortfall
            samt om hon avser att ta initiativ till en analys av vilka effekter
            begränsningen av RUT-avdraget får för sysselsättningen bland Sveriges
            många nyanlända personer.
          </note>
          <note>
            Arbetet är så fördelat att det är jag som ska svara på interpellationen.
          </note>
          <note>
            Vidare har Olof Lavesson frågat mig vilka förändringar av RUT-avdraget
            jag avser att verka för samt vilka sysselsättningseffekter jag
            bedömer att dessa förändringar får.
          </note>
          <note>
            Helena Bouveng har frågat mig vilka besked om RUT-reformen jag
            kan ge till de företagare och kunder som i dag verkar i hemservicebranschen
            och som är oroliga för branschens utveckling.
          </note>
          <note>
            Regeringen avser att förändra RUT-avdraget så att det riktas
            mer till vanliga barnfamiljers och pensionärers behov av hushållsservice.
            Detta kommer inte att innebära någon skillnad för de allra flesta
            som i dag gör RUT-avdrag. Ett slopande av läx-RUT gör vidare att
            RUT-avdraget inte längre bidrar till ökade klyftor mellan elever.
            Dessa förändringar minskar orättvisorna och bedöms ha mycket begränsade
            effekter för kunder och företagare i RUT-branschen samt på sysselsättningen
            och de nyanländas situation på arbetsmarknaden.
          </note>
          <note type="speaker">
            Anf. 40 DÉSIRÉE PETHRUS (KD):
          </note>
          <note>
            Herr talman! Jag vill tacka finansminister Magdalena Andersson
            för svaret på interpellationen jag ställt angående RUT-avdragets
            framtid och konsekvenserna för jobben. Det är framför allt jobbkonsekvenserna
            som varit i fokus för mig.
          </note>
          <note>
            Finansministern säger i interpellationssvaret att regeringen
            avser att förändra RUT-avdraget så att det riktas till vanliga
            barnfamiljers och pen ­ sionärers behov av hushållsservice. Jag
            vet inte riktigt vilka de ovanliga barnfamiljerna och pensionärerna
            är som ministern menar använder RUT-avdraget i dag, men jag hör
            om många olika personer som använder det.
          </note>
          <note>
            Det kan även gälla ensamstående mödrar som vill ge sina barn
            läxhjälp, vilket beskrevs i ett radioinslag för inte så länge
            sedan. Den möjligheten ska nu försvinna, om regeringen får sin
            vilja igenom. Ministern säger i sitt svar att man ska slopa läx-RUT
            då det ökar klyftorna mellan elever. Hur kan det vara en dålig
            investering för samhället att hjälpa barn att klara sin skolgång?
            undrar jag.
          </note>
          <note>
            Finansministern säger vidare i sitt svar att förändringarna i
            RUT för de allra flesta inte kommer att innebära någon skillnad
            och att det inte kommer att påverka vare sig sysselsättning eller
            företagande i branschen. Det kommer inte heller att försämra arbetsmarknaden
            för de nyanlända, menar ministern. Men där tror jag, herr talman,
            att ministern gör ett trippelfel. Jag tror att det tyvärr kommer
            att bli sämre på alla dessa områden. Oavsett vem som köper tjänsterna
            kommer en halvering av avdragsrätten från 50 000 till 25 000 att
            innebära att färre tjänster köps, vilket kommer att påverka företagandet
            och sysselsättningsnivån i sektorn. Det tycker jag är ganska enkelt
            att räkna ut. Att ingenting skulle påverkas tror jag inte på.
          </note>
          <note>
            I min interpellation har jag beskrivit vad som hände i Danmark
            när de ändrade i sin motsvarighet till det som vi kallar RUT-tjänster.
            Där infördes RUT-tjänster 1994 – det kallas hemserviceavdrag –
            och från 1997 blev det permanent. För varje gång som danskarna
            ändrat sitt system har det fått stora konsekvenser vad gäller
            branschens utveckling. Man gjorde ändringar när systemet befästes
            1997, och det tog ett och ett halvt år att ta igen de ökningarna.
            År 2000 ändrade man igen, och då minskade branschens omsättning
            avsevärt. År 2002 kom ytterligare en ändring i Danmark, och vips
            var man nere på 1994 års nivå vad avsåg omsättningen. Det var,
            som man själv tyckte, fråga om små ändringar i det danska RUT-avdraget,
            men det medförde mycket stora konsekvenser för hela branschen.
          </note>
          <note>
            Flera olika forskningsrapporter har visat att det är just förändringar
            i någon form som, även om de är väldigt små, slår hårt mot hela
            branschen. Det påverkar företagens vilja att nyanställa, att investera
            och att expandera. Det mesta läggs på is och kunderna börjar bli
            osäkra på vad det är som gäller. Därför tycker jag att det är
            allvarligt.
          </note>
          <note>
            Att regeringen tänker förändra RUT kan riskera många människors
            jobb. Därför ställer jag frågan: Varför måste man röra RUT? Det
            minsta lilla som man rör i RUT riskerar att slå mot hela branschen,
            mot arbetstillfällen för många människor som behöver just dessa
            arbetstillfällen. Tror ministern verkligen inte att det på något
            sätt kommer att slå mot jobben?
          </note>
          <note type="speaker">
            Anf. 41 OLOF LAVESSON (M):
          </note>
          <note>
            Herr talman! Jag vill inleda med att tacka finansministern för
            det korta och koncisa svaret. Hon kommer strax att få tillfälle
            att utveckla det ytterligare.
          </note>
          <note>
            Införandet av RUT-avdraget har i allt väsentligt varit en lyckad
            reform. I dag används det av ca 600 000 svenskar, människor som
            genom reformen fått det lite lättare att få livspusslet att gå
            ihop. Anställda som arbetar vitt har kunnat se fram emot trygga
            anställningsvillkor och fungerande försäkringar på arbetsplatserna.
            De har kunnat vara med och bidra till vår välfärd genom att betala
            skatt och kunnat tjäna in till sin framtida pension.
          </note>
          <note>
            Många av dem som genom reformen fått jobb har tidigare stått
            långt från arbetsmarknaden. Siffror från Almega visar att var
            fjärde anställd är under 26 år, tre av fyra kommer från arbetslöshet
            och nära hälften är utlandsfödda. Nästan åtta av tio som arbetar
            inom städ- och hemservice är kvinnor, och sju av tio egenföretagare
            inom näringen är kvinnor.
          </note>
          <note>
            För staten har inkomsterna ökat genom att fler betalar skatt
            på sin lön, fler betalar moms på de varor och tjänster de köper
            och fler seriösa företagare betalar arbetsgivaravgifter för sina
            anställda. De senaste fem åren har RUT-branschen växt med i genomsnitt
            20 procent årligen, och ännu finns inga tecken på avmattning.
          </note>
          <note>
            Finansministern aviserar stora förändringar i RUT-reformen. I
            budgetpropositionen för 2015 föreslogs en halvering av RUT-avdraget,
            borttagande av läx-RUT och slopat RUT-avdrag för matlagning. Det
            var förslag vilka, som väntat, mötte stark kritik. Den hemserviceenkät
            som Almega skickade ut 2014 visade att en halvering av RUT-avdraget
            skulle minska branschens omsättning med 23 procent. Det skulle
            beröra 3 400 anställda.
          </note>
          <note>
            Det ska läggas till de andra reformer som regeringen föreslagit
            och som ytterligare drabbar hemservicebranschen i form av chockhöjda
            arbetsgivaravgifter och ökade löneskatter för äldre. Tror inte
            finansministern att detta är förenat med kostnader? Och tror inte
            finansministern att de ökade kostnaderna får effekter?
          </note>
          <note>
            Ofta har RUT-reformen beskrivits som en reform bara för de rika,
            så även från Magdalena Anderssons håll. Vi ska inte finansiera
            hembiträden i Danderyd, har det hetat, som om det vore en rättvisereform
            att avdraget nu börjar demonteras. Sanningen är den att om vi
            tittar på var hemservicebranschen växer allra mest ser vi att
            det är i glesbygden. Det är i Kronoberg och i Norrbotten, i kommuner
            som Gällivare, Jokkmokk, Härjedalen, Arjeplog och Pajala. Där
            ökar tillväxten mest.
          </note>
          <note>
            Visst är det fråga om en rättvisereform, men den rättvisan uppnår
            man inte genom att demontera avdraget så att allt färre har möjlighet
            att ta del av tjänsterna eller att färre får möjlighet till en
            trygg och säker anställning. Var ligger rättvisan i kraftigt ökade
            kostnader för en bransch som huvudsakligen anställer kvinnor,
            unga, utrikes födda och arbetslösa?
          </note>
          <note>
            Finansministern talar, som nämndes tidigare, om vanliga barnfamiljer.
            De vanliga familjerna ska inte komma att beröras. Det är lite
            oklart vad det där vanliga är. Visst har finansministern en poäng
            i att familjer med två arbetande vuxna med sjysta inkomster fortfarande
            kommer att kunna göra avdrag på 50 000 kronor om året medan den
            ensamstående mamman, som redan har svårt att få ekonomin och livspusslet
            att gå ihop, drabbas ganska kraftigt av ett försämrat RUT-avdrag.
            Vari ligger rättvisan för henne? Vari ligger rättvisan för alla
            de tusentals egenföretagare och småföretagare som känner att mattan
            dras undan för dem? Och var ligger rättvisan i att tusentals unga
            riskerar att förlora sitt första jobb när läx-RUT avskaffas?
          </note>
          <note>
            Oron är stor både hos aktörer i branschen och hos de anställda
            och kunderna. Man undrar hur långt regeringen ska gå med sina
            försämringar. Regeringen har redan svikit tidigare löften när
            det gäller ROT-avdraget och påbörjat demonteringen även av det.
            Därför vill jag fråga finansministern: Vilket blir nästa steg
            i nedmonteringen av RUT? Avser finansministern att föreslå att
            avdragsrätten ska minskas ytterligare, ned till 30 procent, som
            man gjort med ROT-avdraget, eller kan ministern lova att detta
            är den sista försämringen av RUT-avdraget vi får se under den
            här mandatperioden?
          </note>
          <note type="speaker">
            Anf. 42 HELENA BOUVENG (M):
          </note>
          <note>
            Herr talman! Tack, finansministern, för svaret!
          </note>
          <note>
            RUT-reformen har fått nya jobb att växa fram i en bransch som
            i mångt och mycket inte existerat i vårt land, i alla fall inte
            i vita sektorer och inte heller för vanligt folk.
          </note>
          <note>
            Jämför vi med andra länder inom EU har Sverige länge stuckit
            ut genom att just tjänstesektorn har legat långt efter. Historiskt
            sett har vi svenskar resonerat att det vi kan göra själva, det
            gör vi också själva. Detta har lett till att inte minst kvinnor
            i många stycken har varit dubbelarbetande. Ett resultat av detta
            är att många kvinnor, många barnfamiljer, haft det svårt att få
            vardagspusslet att gå ihop.
          </note>
          <note>
            Inför införandet av RUT-reformen gick vågorna höga bland röda
            politiker i den så kallade pigdebatten, och för inte så länge
            sedan kunde vi höra vänsterpartisten Ali Esbati i Sveriges Televisions
            jobbdebatt kalla dem som har ett RUT-jobb för tjänstefolk. Hans
            underliggande mening är att det skulle vara något slags överklass
            som köper dessa tjänster.
          </note>
          <note>
            Herr talman! Inget kan vara mer fel. Den största gruppen som
            köper tjänsterna är kvinnor 65-plus och barnfamiljer. I dag sysselsätter
            hemservicebranschen 20 000 svenskar. Svarta jobb har blivit vita,
            drygt hälften av branschens anställda är utlandsfödda och 25 procent
            är under 26 år. Unga människor får en språngbräda till ett nytt
            jobb.
          </note>
          <note>
            Dessutom kan vi se att fler kvinnor startar företag i Sverige,
            till stor del tack vare RUT-avdraget. Egenföretagarna inom städ
            och hemservice är till 71 procent kvinnor – kvinnor som nu får
            inflytande över både kapital och näringsliv.
          </note>
          <note>
            Nyligen kom Almega med rapporten RUT 2015 , där man kunde bekräfta
            detta. De senaste fem åren har RUT-företagsbranschen växt i genomsnitt
            20 procent årligen, och ännu syns inga tecken på avmattning. Bara
            under 2014 uppgick omsättningen till drygt 6 miljarder kronor,
            och antalet sysselsatta har nu som sagt nått 20 000. Det är mer
            än tre gånger så många som de aviserade traineejobben.
          </note>
          <note>
            Trots detta, herr talman, har finansministern aviserat stora
            förändringar av RUT-reformen. Regeringen föreslår, trots framgångssagan,
            en halvering av RUT-avdraget och borttagning av bland annat läx-RUT.
            Och får Ali Esbati och Vänsterpartiet som de vill, ja, då avskaffas
            väl avdraget helt. Det är förändringar och signaler som skapar
            stor oro och skadar hela branschen.
          </note>
          <note>
            Därför undrar jag varför finansministern, som säger sig företräda
            en regering som värnar jämställdhet, samtidigt lägger förslag
            som direkt motverkar kvinnors möjlighet att utveckla sitt företagande,
            som hindrar kvinnligt inflytande över kapital och näringsliv,
            som leder till att vita jobb blir svarta, som leder till att människor
            långt bort från arbetsmarknaden återigen blir kvar på perrongen
            och som leder till att en välbehövlig tjänstesektor som skapar
            fler arbetstillfällen stagnerar.
          </note>
          <note type="speaker">
            Anf. 43 FINN BENGTSSON (M):
          </note>
          <note>
            Herr talman! Tack, de tre interpellanterna, för viktiga interpellationer!
          </note>
          <note>
            Tack, finansministern, för ett väldigt kortfattat svar! Jag läser
            in i svaret att man egentligen inte vill problematisera förändringar
            av RUT-avdraget.
          </note>
          <note>
            Kloka argument har lagts fram här för hur RUT-avdraget i sin
            nuvarande konstruktion har gjort att svarta jobb har blivit vita,
            att utsatta kvinnor har fått en möjlighet till en arbetsmarknad
            – och att den arbetsmarknaden är vit – och att stressade barnfamiljer
            har fått hjälp samt för de här avdragens generellt positiva effekter
            på sysselsättningen. Det är omvittnat.
          </note>
          <note>
            Vid sidan av det som interpellanterna precis har nämnt vill jag
            ta upp den lite mer principiella frågan hur man resonerar på Regeringskansliet
            och inte minst på Finansdepartementet när man inför skattehöjningar,
            vilka detta de facto är. Det här måste ju ses som en skattehöjning.
            Vi hörde när vi införde de här avdragen att de var skattesänkningar.
            Då måste motsvarigheten vara att detta är skattehöjningar. Hur
            räknar man hem de effekterna?
          </note>
          <note>
            Finansministern anser att försämringarna av RUT-avdraget ger
            mycket begränsade effekter för kunder och företagare i RUT-branschen.
            Men precis som Désirée Pethrus sa kan minsta lilla förändring
            av RUT-avdraget påverka hela branschen. Då kommer frågan: Hur
            påverkar detta Sveriges finanser? Är det så att den här skattehöjningen
            ger exakt de intäkter som finansministern förväntar sig?
          </note>
          <note>
            Under frågestunden för knappt två veckor sedan var det visserligen
            ROT-avdraget som var uppe till debatt, men vice statsministern
            avfärdade oss frankt. Enligt de beräkningar man gjort på Regeringskansliet
            gör det här inte att vita jobb blir svarta fastän man sänker ROT-avdraget
            från 50 till 30 procent.
          </note>
          <note>
            Då undrar jag: Hur tänker man på Finansdepartementet när man
            gör de här beräkningarna? Räknar man krona för krona med att varje
            skattehöjning man gör genom att försämra avdragen ger exakt lika
            mycket intäkter, eller finns det möjligtvis någon negativ balans
            i beräkningen som gör att det inte alls blir så?
          </note>
          <note>
            I den större kontexten är det ju faktiskt så att på de andra
            skattehöjningarna, de betydligt större skattehöjningar som också
            aviserats av den rödgröna regeringen, räknar man med att få intäkter
            precis krona för krona i paritet med de höjda skatterna. Är det
            inte så att man kan ifrågasätta om den typen av ekvation går ihop
            och att staten förlorar på detta vid sidan av alla de andra dramatiska
            effekterna såsom att fler svarta sektorer växer fram och vi får
            en dubbel ekonomi?
          </note>
          <note>
            Är detta ingenting som bekymrar socialdemokratin, som nu dessutom
            måste stödja sig på Vänsterpartiet för att få igenom sina kommande
            budgetar? Man kommer att ta in ännu mer av socialistisk skattehöjarpolitik
            som faktiskt inte går att räkna hem utan skapar fler svarta sektorer
            som i sin tur leder till sämre intäkter för staten, och så har
            man en nedåtgående spiral.
          </note>
          <note>
            Det är den här generella problematiken som dessa viktiga interpella
            ­ tioner om RUT-avdraget tangerar. Det skulle vara intressant
            att höra hur finansministern med sin fäbless för skattehöjningar
            resonerar i fråga om hur detta påverkar statens intäkter.
          </note>
          <note type="speaker">
            Anf. 44 HILLEVI LARSSON (S):
          </note>
          <note>
            Herr talman! Man kan diskutera RUT-reformen som sådan, men egentligen
            handlar det här om de förändringar som har skett.
          </note>
          <note>
            Det är egentligen inte en gigantisk förändring. Man har sänkt
            gränsen för vad man kan dra av från 50 000 till 25 000. När man
            tittar på fördelningen av de här avdragen kan man se att det är
            få personer som drar av upp till den övre gränsen. Det är ett
            fåtal, och där kan man också tydligt se inkomstfördelningen. Det
            är inte låginkomsttagare som drar av så mycket de kan, utan det
            är höginkomsttagare. Man kan också se fördelningen över landet.
            I rika förorter som Danderyd där det är många som har RUT-avdrag
            drar man också av mer. Man kan nästan ha en hushållerska med de
            regler som hittills har funnits.
          </note>
          <note>
            Visst är det rätt många som har använt RUT-avdraget, även om
            man tydligt kan se att de som tjänar mest använder det mer. Men
            det är rätt vanligt att man använder det till flyttstädning, alltså
            som en engångskostnad. Detta berörs över huvud taget inte av den
            här förändringen. De allra flesta som har använt det kan fortsätta
            att använda det precis som förut.
          </note>
          <note>
            Enligt förslaget ska man också kunna dra av mer om man är över
            65 år. Skulle det vara några äldre som har problem med att själva
            utföra all städning kan de alltså dra av mer.
          </note>
          <note>
            Man har också tagit bort de värsta avarterna som har funnits
            i systemet. Läx-RUT framställs som att det är fantastiskt, men
            det handlar om en skattesubvention för att gymnasieelever ska
            kunna få ett försprång framför sina klasskamrater. Det är tyvärr
            det som blir konsekvensen. Därmed ökar man segregationen i skolan.
            Det har redan tidigare varit möjligt med RUT-avdrag som en del
            av barnpassning, alltså för läxläsning för grundskole ­ elever.
            Men det som den förra regeringen tillförde var att även gymnasie
            ­ elever eller deras föräldrar skulle kunna få den här subventionen.
            Det är ju mycket rimligare att man använder skattepengarna till
            att alla barn får läxhjälp på lika villkor, till exempel som en
            del av skolarbetet.
          </note>
          <note>
            En annan avart har varit det man kallar avancerad städning. Det
            innefattar rengöring av inomhuspool, vilket har varit tillåtet
            enligt det nuvarande systemet. Nu tar man bort den möjligheten,
            och det sticker i ögonen. Den som har inomhuspool ska självklart
            kunna rengöra den. Man kan naturligtvis anlita någon som utför
            tjänsten om man inte själv vill göra det, men att detta ska subventionernas
            med våra skattepengar är väldigt märkligt. Detsamma gäller för
            bartendrar och avancerad matlagning, att man ska kunna ha en privat
            kock eller en privat bartender hemma.
          </note>
          <note>
            Därför tycker jag att man har rensat systemet på de avarter som
            har stuckit i ögonen. Man får inte glömma att detta är en skattesubvention.
            Vi måste vara försiktiga med vad vi använder våra skattemedel
            till.
          </note>
          <note>
            Det är klart att det blir lite fler jobb. Det är det nog ingen
            som ifrågasätter. Sedan kan man diskutera hur många fler det egentligen
            har blivit.
          </note>
          <note>
            Hade vi subventionerat en annan bransch hade det antagligen blivit
            jobb där också. Jobben har ju inte kommit från ingenstans, utan
            de har kommit från en skattesubvention som år 2014 kostade 17
            miljarder kronor. Det är vad man har betalat ut till dem som har
            gjort RUT-avdrag, och jag ska nämna att ROT-avdragen också är
            med i den siffran. Men detta kostar alltså. Vi måste vara försiktiga
            med hur vi använder skattemedlen.
          </note>
          <note type="speaker">
            Anf. 45 Finansminister MAGDALENA ANDERSSON (S):
          </note>
          <note>
            Herr talman! När man lyssnar på interpellanterna får man nästan
            intrycket att regeringen skulle avskaffa RUT-avdraget. Det är
            många uppräkningar om hur branschen har vuxit, vilket är helt
            korrekt, och hur människor som tidigare har jobbat svart har fått
            möjlighet att få en vit anställning. Det har varit en fantastisk
            utveckling som är väldigt bra, men det är också en bransch som
            anställer en del personer som har svag anknytning till arbetsmarknaden,
            vilket också är väldigt positivt.
          </note>
          <note>
            Allt detta är korrekt. Däremot är min bedömning att detta inte
            kommer att få de stora effekter som interpellanterna verkar vilja
            få oss att tro.
          </note>
          <note>
            Ni hänvisar till det danska exemplet. Där tror jag att man ska
            vara lite försiktig, för i Danmark har man gjort ganska många
            olika förändringar som är betydligt större än den som regeringen
            nu föreslår.
          </note>
          <note>
            Désirée Pethrus frågar vilka de ovanliga hushåll är som kommer
            att påverkas av det här förslaget. Det handlar om någon procent
            av de hushåll som gör RUT-avdrag som skulle påverkas. Man ska
            dels slå i taket, alltså dra av mer än 25 000 kronor själv, dels
            inte kunna överlämpa något på sin partner. Det är om familjen
            sammantaget drar av mer än 50 000. Det är någon procent av dem
            som utnyttjar RUT-avdrag. Personerna i den gruppen har en genomsnittlig
            inkomst på 950 000 om året. Så ser de ovanliga familjerna ut.
          </note>
          <note>
            Det handlar alltså inte om att vanliga löntagare gör den här
            typen av mycket stora avdrag, utan det är naturligtvis personer
            som har lite större inkomst som kan göra det fulla avdraget med
            dagens system.
          </note>
          <note>
            Olof Lavesson sa att det är färre som får möjlighet att göra
            avdrag. Det är verkligen en sanning med modifikation. Det man
            nu gör är att rikta avdraget mer till vanliga familjers behov.
            Det kan handla om att man behöver hjälp med städning, fönsterputsning
            eller kanske med att hämta barnen från skolan ett par dagar i
            veckan. Man kan få hjälp med flyttstädning eller med att klippa
            gräsmattan. För de familjerna kommer detta inte att ha någon effekt
            över huvud taget.
          </note>
          <note>
            Det handlar om personer drar av väldigt mycket – om man har hjälp
            med poolrengöring, hyr in en kock eller en bartender till 50-årsfesten
            berörs man av det här.
          </note>
          <note>
            Olof Lavesson tog också upp de ensamstående föräldrarnas situation.
            Det är väldigt få ensamstående föräldrar som drar av ända upp
            till taket. Det är också färre ensamstående föräldrar som har
            goda inkomster. Om Olof Lavesson brydde sig mycket om de ensamstående
            föräldrarna kunde han kanske ge regeringen stöd när det gäller
            att höja underhållsstödet för ensamstående föräldrar, något vi
            föreslog i höstas men som tyvärr Alliansen röstade ned.
          </note>
          <note>
            Finn Bengtsson undrar hur vi räknar med dynamiska effekter. Här
            följer vi naturligtvis de beräkningskonventioner som finns på
            Finansdepartementet. De har överlevt olika regeringar. De beräkningskonventioner
            man använder i dag grundar sig i dem som togs fram efter budgetsaneringen
            på 1990-talet. Innan dess gjorde den tidigare borgerliga regeringen
            1991–94, då man körde sönder statsfinanserna, betydligt mer dynamiska
            beräkningar, som visade sig inte vara särskilt bra för statsfinansernas
            långsiktiga hållbarhet.
          </note>
          <note type="speaker">
            Anf. 46 DÉSIRÉE PETHRUS (KD):
          </note>
          <note>
            Herr talman! Hillevi Larsson säger att det är små förändringar,
            och det säger också finansministern. Min poäng i mitt första inlägg
            var just att även i Danmark ansåg man att man gjorde väldigt små
            förändringar och att det här inte skulle få stora konsekvenser.
            Problemet var bara att ju mer man började röra i detta och ju
            fler områden man förändrade, desto större effekter fick det. Till
            sist var man tillbaka på 1994 års nivå. Därför tycker jag att
            detta är allvarligt.
          </note>
          <note>
            Regeringen tänker sig att i en trestegsraket och göra en förändring.
            Först tar man bort läx-RUT, sedan ska man halvera avdraget för
            personer under 65 år, och sedan tänker man sig ytterligare möjligheter
            att göra försämringar i RUT-systemet. Jag ställer mig tveksam
            till detta. Förändringarna i sig gör att hela branschen fryser
            nyanställningar och investeringar, och allting går i fel riktning.
          </note>
          <note>
            Jag reagerar också starkt på att Socialdemokraterna har allt
            fokus på kunden, alltså den som ska köpa tjänsterna. Varför har
            man inte i stället fokus på dem som har jobben och som faktiskt
            blir anställda? Alternativet är att de rika, som man säger att
            man är emot, sätter in sina pengar på konton eller kanske köper
            svarta tjänster. Var får vi då riktiga och bra jobb för många
            människor? Finansministern säger ju själv att detta handlar om
            människor som har stått långt ifrån arbetsmarknaden som nu får
            ett arbetstillfälle. Varför ska vi slå på dem som har det svårast
            att komma in på arbetsmarknaden?
          </note>
          <note>
            Det är också intressant att Almegarapporten visar att den här
            branschen nu ökar ute i landet. Det är inte i Djursholm som jobben
            kommer, utan den största ökningen har man det senaste året sett
            i Kronoberg, Norrbotten och Skåne. Intressant är att Gällivare
            har ökat mest bland alla kommuner, från 63 kunder till 452 kunder.
            Det är en ökning med 617 procent i Gällivare. Då kan man inte
            gärna säga att det bara är rika som utnyttjar dessa tjänster –
            det är möjligt att det är rika i Gällivare också, men den person
            som utnyttjar RUT-avdrag är inte den person som Socialdemokraterna
            målar upp.
          </note>
          <note>
            Bara under 2014 ökade alltså antalet sysselsatta i den här branschen
            med 3 000 personer. Av dessa var två av fyra arbetslösa. Hälften
            var alltså arbetslösa eller uppsagda vid anställningstillfället.
            Detta tycker jag är jätteviktig information. Om vi börjar röra
            i RUT kommer vi att beröra dessa människors arbetstillfällen.
            Det svenska Konjunkturinstitutet, liksom dan ­ ska och finska
            myndigheter, har räknat på vad detta ger samhällsekonomiskt. Alla
            är överens om att det är samhällsekonomiskt positiva effekter.
            Plusen ligger på ökade momsintäkter, ökade skatteintäkter från
            sysselsatta, lägre kostnader för arbetslösa och att de som köper
            tjänsten också kan öka sin förvärvsfrekvens i stället för att
            gå ned i arbetstid och kanske ta hand om hemmet.
          </note>
          <note>
            Varför, finansministern, vill ni slå mot alla dessa arbetstillfällen
            – mot dem som står långt från arbetsmarknaden och som i dag har
            fått en möjlighet till arbete? Jag vädjar: Rör inte i RUT, för
            det kan slå hårdare än finansministern någonsin tror!
          </note>
          <note type="speaker">
            Anf. 47 OLOF LAVESSON (M):
          </note>
          <note>
            Herr talman! Finansministern talar om att det blir större möjlighet
            för de vanliga familjerna att få hjälp med just det de behöver
            för att få livspusslet att gå ihop. Det är inte de som tjänar
            mest som ska ha den här hjälpen.
          </note>
          <note>
            Låt oss då titta på vad de vanliga familjerna oftast behöver
            hjälp med. Det är städning. Det kan vara flyttning och annat.
            Men det är också att få hjälp med barnens studier. Just för dessa
            familjer är läx-RUT en fantastiskt bra reform.
          </note>
          <note>
            När man lyssnar på finansministern och Hillevi Larsson låter
            det dock som om läx-RUT i stället är lyx-RUT. Det är inte med
            sanningen överensstämmande. I stället skapar det möjlighet för
            att hjälpa de barn som inte trivs eller mår bra i skolan med att
            få relevant hjälp i hemmet. Det skapar också stora möjligheter
            för unga vuxna att få in en fot på arbetsmarknaden parallellt
            med sina studier. Mellan 1 och 2 procent av våra högskolestuderande
            jobbar i dag som läxhjälpare.
          </note>
          <note>
            Jag besökte för inte så länge sedan ett av Sveriges största läxhjälpsföretag,
            som har haft en kraftig expansion sedan avdraget för studiehjälp
            infördes. Under förra året nyanställde man ca 1 200 personer.
            Tre av fyra är födda på 1990-talet, och en tredjedel av kunderna
            tjänar under 40 000 i månaden. Det är inte de nivåer som finansministern
            talar om. När regeringen presenterade sitt budgetförslag i oktober
            stoppades all nyrekrytering, och flytten till större lokaler fick
            direkt avblåsas. Samma dag som regeringens budget föll satte man
            sig på bussen till KTH för att åter nyrekrytera. Men nu svävar
            man åter i limbo. De kan redan konstatera att de kommer att anställa
            ca 1 000 färre unga vuxna till följd av regeringens förslag.
          </note>
          <note>
            Enligt en undersökning gjord av Novus når sju av tio elever högre
            resultat med hjälp av privat läxhjälp. Varför inte se till att
            fler kan få den möjligheten? Familjer skulle till exempel kunna
            gå samman och få hjälp med att stötta sina barn.
          </note>
          <note>
            Hur ska man kunna göra den gränsdragning som finns i regeringens
            förslag? Hjälp med läxor ska bara kunna fås i ringa omfattning
            när man får hjälp med barnpassning. Vad är ringa omfattning? Skatteverket
            har självt pratat om gränsdragningsproblemen. Det är oerhört svårt
            att avgöra. Det är möjligen ca 6 minuter per timme. Sedan får
            man slå ihop böckerna och göra någonting annat även om det är
            läxor som behöver göras.
          </note>
          <note>
            Sedan är det bekymmersamt när man från regeringens sida räknar
            på de besparingar man gör och bortser från de samhällsekonomiska
            effekter ­ na. De flesta bedömare är helt överens om att RUT-avdraget
            har bidragit positivt till statskassan och att försämringar skulle
            leda till rejäla kostnadsökningar. Konjunkturinstitutet beräknade
            2005 att det svenska RUT-avdraget skulle bli en plusaffär för
            staten när branschen sysselsätter 10 000 personer. I dagsläget
            jobbar 20 000 personer med hemservice.
          </note>
          <note>
            Detta väljer finansministern konsekvent att bortse från. I stället
            väljer regeringen förenklandets princip och för in plakatpolitiken
            i lagförslagen. Med motiveringar om hembiträden, kocklandslag
            och inomhuspooler väljer man att nedmontera reformer som många
            människor i dag är beroende av och som sysselsätter allt fler.
          </note>
          <note>
            Jag skulle vilja fråga finansministern: Vilket samhällsproblem
            anser finansministern att man löser genom att slopa avdraget för
            rengöring av inomhuspool? Är det detta som svenska folket ligger
            sömnlöst över, och är det detta som dränerar statskassan? I vilken
            utsträckning anser finansministern att avdrag gjorda för cocktailpartyn
            och inhyrning av kocklandslag är så omfattande att det är där
            vi behöver sätta in de stora greppen?
          </note>
          <note>
            Sedan gäller det detta med att kunna heltidsanställa hembiträden.
            Om Hillevi Larsson tror att man kan heltidsanställa ett hembiträde
            med ett avdrag på 50 000 om året säger det mer om Hillevi Larssons
            syn på hur det fungerar på arbetsmarknaden än någonting annat.
            Det kanske är bättre i så fall att man ska kunna hyra en butler
            i tunnelbanan – jag vet inte.
          </note>
          <note>
            (Applåder)
          </note>
          <note type="speaker">
            Anf. 48 HELENA BOUVENG (M):
          </note>
          <note>
            Herr talman! Tack, finansministern! I mitt förra inlägg pratade
            jag om oro. Även Désirée Pethrus har givit luft åt mycket oro.
            Och branschen är otroligt orolig. Man vågar inte utveckla. Man
            vet inte vad som händer i framtiden. Kommer detta att finnas kvar?
            Hur många måste jag säga upp? Vågar jag utveckla? Det är några
            av de frågor som jag får höra när jag träffar de här företagarna.
            Det är faktiskt inte bara företagarna som oroas, utan det är även
            kunderna – vad kommer att gälla?
          </note>
          <note>
            Detta bekräftas också av rapporter inom branschen i både Danmark
            och Finland. Här har man erfarenheten att trots att förändringar
            i RUT innebär direkta inkomstbortfall på det område som påverkas
            är det de facto systemförändringarna i sig som får större följder
            för branschens utveckling.
          </note>
          <note>
            Jag ska inte gå igenom hela Danmark igen. Men man kan titta just
            på Danmark, där man gjorde en förändring från 60 procent till
            50 procent i reduktion. Man kan tycka att det var en ganska liten
            förändring vad gäller städtjänsterna – 70 procent var nämligen
            utförda städtjänster. Det kan man tycka är ett mindre ingrepp.
            Ändå minskade den branschens omsättning med en kvarts miljard
            danska kronor året därpå.
          </note>
          <note>
            Vi kan titta på Danmarks motsvarighet till vårt näringsdepartement.
            Man bedömde i sin rapport att jobben skulle minska, precis som
            finansministern ger uttryck för här i dag. Men man kunde aldrig
            förutspå att branschen aldrig skulle återhämta sig.
          </note>
          <note>
            Herr talman! Jag är orolig för att finansministern och hennes
            regering har gjort samma felbedömning som man gjorde i Danmark.
            Danmarks utveckling, eller snarare avveckling, visar att staplade
            förändringar leder till att branschen uppfattas som tillfällig
            och föränderlig. Företagens vilja att anställa, investera och
            expandera läggs helt enkelt på is. Kunder vet inte heller vilka
            tjänster som inkluderas.
          </note>
          <note>
            Min mamma, 85, börjar bli lite orolig: Vilka tjänster kan jag
            använda? Vad kan jag inte använda? Vad innebär en halvering i
            pris?
          </note>
          <note>
            Man blir helt enkelt orolig. Jag undrar om finansministern förstår
            bran ­ schens oro och även kundernas oro. Är det finansministerns
            önskan att hemtjänstbranschen ska få samma utveckling – eller
            ska vi säga avveck ­ ling – som i Danmark?
          </note>
          <note>
            Sedan kunde inte jag heller i förra inlägget höra finansministern
            nämna någonting om det kvinnliga företagandet. 71 procent av de
            här företagarna är kvinnor. De har fått en möjlighet att vara
            med och påverka, delta i näringslivet och också få inflytande
            i näringsliv och kapital.
          </note>
          <note>
            Man säger sig värna jämställdhet. Det är en jämställd budget.
            Det ska vara en jämställd regering. Det ska vara en jämställd
            politik. Hur kommer det sig då att man lägger fram förslag som
            direkt motverkar kvinnors företagande och kvinnors inflytande
            i det svenska näringslivet?
          </note>
          <note type="speaker">
            Anf. 49 FINN BENGTSSON (M):
          </note>
          <note>
            Herr talman! Jag ställde den enkla frågan till finansministern:
            Hur kan man garantera att en försämring av RUT-avdraget, som innebär
            en skattehöjning, ger de summor tillbaka till statsfinanserna
            som Finansdepartementet hävdar? Då svarade finansministern: Det
            bygger på Finansdepartementets beräkningskonventioner, med stöd
            av en socialdemokratisk politik. Det var mycket bättre än den
            borgerliga regeringen, som hade att hantera en finanskris i början
            av 90-talet. Det skulle vara ett exempel på att de borgerliga
            beräkningskonventionerna var annorlunda än de socialdemokratiska,
            till nackdel för statsfinanserna.
          </note>
          <note>
            Men låt mig då ställa den retoriska motfrågan: Kan det vara så
            att de sönderkörda statsfinanserna i början av 1990-talet egentligen
            byggde på decennier av socialdemokratiska beräkningar av vad skattehöjningar
            och devalveringspolitik skulle medföra i fråga om en gynnsam utveckling
            av den svenska statsbudgeten? Det kan ju vara precis tvärtom.
            Det kan vara så att de skattehöjningar som man genomför på bred
            front – RUT-avdragsförsämringen är bara en del i detta – leder
            till sämre skatteintäkter och till att det successivt blir en
            negativ spiral för utvecklingen, vid sidan av att det, som jag
            sa, med stor sannolikhet utvecklas en svart sektor igen. Vi har
            ju försökt tvätta den svarta sektorn så att den blir vit.
          </note>
          <note>
            Man kan också fråga sig: Hur kunde man med fem jobbskatteavdrag
            och fem pensionärsskattesänkningar under Alliansens regeringstid
            faktiskt öka statens intäkter? Det var ju skattesänkningar, inte
            skattehöjningar, som ledde till ökade inkomster för staten. Finns
            det någon logik inom socialdemokratin, som nu har Finansdepartementet
            och som gör beräkningar enligt de konventioner som där ligger
            till grund för att försämra RUT-avdraget, som tyder på att detta
            verkligen inte kan försämra statsfinanserna utan snarare stärka
            dem?
          </note>
          <note type="speaker">
            Anf. 50 HILLEVI LARSSON (S):
          </note>
          <note>
            Herr talman! Någonting som verkar ha glömts bort i debatten är
            att när det är två i ett hushåll, som det i många fall är, som
            ansöker om RUT-avdrag får de dra av upp till 100 000. Siffran
            50 000 gäller bara om man är ensam i hushållet. 100 000 är väldigt
            mycket pengar.
          </note>
          <note>
            Man kan se att de som har utnyttjat det upp till den gränsen
            är väldigt få i förhållande till hur många det är som gör mindre
            avdrag. Man kan också se att inkomsterna är högre hos dem som
            utnyttjar RUT-avdraget mer. De som utnyttjar det upp till maxgränsen
            måste först och främst tjäna så mycket att de kan göra ett så
            stort skatteavdrag. De har också stora inkomster. Man kan ifrågasätta
            om de inte kan betala ur egen ficka över den gräns som kommer
            att finnas på 25 000 per person. Är det två i hushållet blir det
            upp till 50 000. Är man över 65 år gäller även i fortsättningen
            upp till 50 000 per vuxen person i hushållet.
          </note>
          <note>
            Jag vill inte säga att det här innebär att man tar bort RUT-avdraget.
            Däremot kan man se lite samma sak som vi har gjort när det gäller
            inkomstskatterna. När man tjänar över 50 000 kan man faktiskt
            betala lite mer i skatt. Man har råd med det. Det gäller precis
            samma med RUT-avdraget.
          </note>
          <note>
            De allra flesta, vill jag påminna om, utnyttjar inte RUT-avdraget
            upp till den här gränsen. De flesta utnyttjar det inte upp till
            25 000. Det som det handlar om nu är att man slåss för att de
            som har höga inkomster ska få inomhuspoolsrengöring och så vidare.
          </note>
          <note>
            Låt oss, när utbildningsbehoven är så stora, använda pengarna
            till att utbilda människor för att lösa problemet med arbetslösheten
            i stället! Det är mycket viktigare och ger många fler jobb.
          </note>
          <note type="speaker">
            Anf. 51 MONICA GREEN (S):
          </note>
          <note>
            Herr talman! Om jag fick välja mellan fler lärare eller subventionerade
            hemtjänster skulle jag välja fler lärare. Om jag fick välja mellan
            fler fritidspedagoger eller skattesubventionerade poolrengöringar
            skulle jag välja fler fritidspedagoger.
          </note>
          <note>
            Om jag fick välja skulle jag välja högre utbildning, forskning,
            validering, omskolning och så vidare framför subventionerade skatterabatter
            för hemtjänster.
          </note>
          <note>
            Jag har lyssnat på den här bombmattan av borgerlig propaganda
            här, och man blir lite förskräckt över människosynen. Vi får höra
            att det är så bra för invandrarkvinnorna att de får städa hemma
            hos de vita kvinnorna så att dessa kan göra karriär.
          </note>
          <note>
            Jag värjer mig mot den människosynen. Jag tycker att våra nya
            sven ­ skar ska vara välkomna hit och kunna ta jobb, få möjlighet
            till utbildning eller omskolning, få lära sig det nya språket
            och komma in på arbetsmark ­ naden. Historiens vingslag hörs över
            den människosyn som finns bland de borgerliga ledamöterna, och
            det gör mig ganska obehaglig till mods att vi har sådana tendenser
            här.
          </note>
          <note>
            Jag hör också någon som säger att 40 000 kronor i månaden inte
            är en hög lön. Oj – undersköterskorna i hemvården skulle nog bli
            jätteglada om de plötsligt skulle få dubbelt så hög lön.
          </note>
          <note>
            Den människosyn som flera ledamöter har här gör mig rädd. Jag
            vill ha ett jämlikt, jämställt och solidariskt samhälle där vi
            ställer upp för varandra och ser till att använda skattepengarna
            på effektivast möjliga sätt. Vad är det mest effektiva om vi vill
            höja möjligheterna för alla och inte bara för några få? Jo, då
            får vi faktiskt fundera på hur vi använder pengarna på bästa sätt.
          </note>
          <note>
            Jag vill höja utbildningsnivån. Jag vill se till att alla våra
            barn får möjlighet till en bra skolgång. Jag vill inte att det
            ska vara så stor skillnad och att några ska kunna köpa sig möjligheten
            till en gräddfil för sina barn bara för att man är om sig och
            kring sig. Det är faktiskt inte de barn som mest behöver läxhjälp
            som i dag får det.
          </note>
          <note>
            Jag skulle vilja att skolan ger alla barn läxhjälp. Alla som
            behöver läxhjälp ska få det, inte bara de som är om sig och kring
            sig och som gör avdrag för att de har möjligheten.
          </note>
          <note>
            Vi ska väl ändå vara överens om i den här kammaren att ju högre
            inkomst man har, desto högre avdrag kan man göra. Jag hör att
            några försöker räkna på ett annat sätt, men det är inte min bild.
            Avdrag tjänar alltid höginkomsttagarna på.
          </note>
          <note>
            Dessa tycker förstås inte själva att de är höginkomsttagare.
            Man anpassar sig ju alltid till sin nya nivå och tycker inte att
            man har särskilt höga inkomster, och därför måste man ha en skatterabatt
            för att inte olagligt köpa svarta tjänster.
          </note>
          <note>
            Jag tycker att det är märkligt med synen som säger att sjuka
            och arbetslösa ska ha lägre ersättningar, för annars gör de inte
            rätt för sig. Det kan ju vara så att de är hemma på pin kiv. Men
            de som har råd, de ska ha skatterabatt för att göra rätt för sig,
            annars tänker de skaffa svarta tjänster på olaglig väg.
          </note>
          <note>
            Jag får inte detta att gå ihop. Jag litar på människor. Jag tror
            faktiskt att de som kan vara med och bidra vill göra det också
            så att vi får ett bättre samhälle för alla och inte bara för några
            få. Jag vill hålla ihop samhället, inte dra isär det.
          </note>
          <note type="speaker">
            Anf. 52 NIKLAS WYKMAN (M):
          </note>
          <note>
            Herr talman! Vi hörde nyss ett anmärkningsvärt inlägg. Nu vänder
            jag mig till finansministern: Vi hörde precis din partikamrat
            stå här och tala om att vi från Alliansen står bakom något slags
            rasism för att vi stöder RUT-avdraget.
          </note>
          <note>
            Talarstolen är snart finansministerns, och jag skulle önska att
            hon å det socialdemokratiska partiets och regeringens vägnar ber
            om ursäkt för den typ av påhopp som Monica Green står för och
            tydligt deklarerar att hon inte står bakom sin partikamrat Monica
            Green i hennes beskyllningar om att hudfärg, rasism och andra
            saker är motiv för RUT-avdraget.
          </note>
          <note type="speaker">
            Anf. 53 ADNAN DIBRANI (S):
          </note>
          <note>
            Herr talman! Jag går upp här med risk för att göra en lång debatt
            ännu längre och i stort sett upprepa mycket av det goda som har
            sagts. Större delen har varit på den socialdemokratiska sidan,
            men det har även varit en del bra saker från borgarna, fast inte
            tillräckligt bra för att man ska tycka att man stöder dem i stället.
          </note>
          <note>
            Herr talman! Vi talar alltså om toppen av RUT-avdraget. I det
            stora hela är det summa summarum 1 procent av alla de individer
            som använder detta som berörs – 1 procent. Vill man vara riktigt
            elak kan man fundera över var dessa individer bor. Tittar man
            på vad skatteavdragen är krona för krona och var de här pengarna
            dras någonstans där man kommer upp i löneskalan ser man att det
            är Lidingö, Danderyd och så vidare.
          </note>
          <note>
            Det är alltså kommuner som har det väldigt bra ställt, och då
            kan man fundera över om det är rätt att använda våra skattepengar,
            framför allt toppen av isberget, till att subventionera vissa
            saker för dem som kanske har det väldigt bra.
          </note>
          <note>
            De tre interpellationer som de borgerliga ledamöterna har kommit
            med är väldigt lika. Alla pratar om och refererar till Almega.
            Man kan ju hoppas att det inte är Almega som har skickat iväg
            frågorna och texten utan att det är de borgerliga ledamöterna
            själva som har skrivit. Jag antar det.
          </note>
          <note>
            Oj, nu blir de ledsna, men det var ett litet skämt. Ibland blir
            det så att när man hör sanningen blir det lite jobbigare att ta
            det.
          </note>
          <note>
            Vad är det då man ojar sig över? En del av det är det så kallade
            läx-RUT. Jag är inte emot att man får läxhjälp. Problemet med
            konstruktionen i dag är att det bara är vissa som får hjälpen,
            och det är de som har föräldrar som kan använda detta avdrag.
            Det vore mycket bättre att se till att alla barn som har behovet
            får hjälp med att klara sig genom skolan och inte bara de som
            har föräldrar som kan ta del av den här skattesubventionen. Det
            är det som är kritiken från min sida.
          </note>
          <note>
            Jag tänkte lyfta upp en annan grej. Många av mina vänner är borgare,
            och större delen av dem är moderater. Det vet de två som sitter
            med mig i skatteutskottet, så det är inte så att jag hyser något
            agg gentemot Moderaterna. Jag förstår att de, precis som jag,
            vill att Sverige ska bli bättre.
          </note>
          <note>
            Men ibland kan jag inte sluta tänka på den gamla goda tiden när
            lösningen på allting var skattesänkningar och Bo Lundgren gick
            till val på massiva skattesänkningar.
          </note>
          <note>
            Ser man till resultatet gjorde Nya moderaterna en bra grej 2006.
            Man slutade prata om skattesänkningar och började i stället prata
            om avdrag. Det finns till och med borgerliga ledamöter som vill
            göra VOFF-avdrag, vilket innebär att man ska få göra avdrag för
            att någon ska gå ut med ens hund.
          </note>
          <note>
            Det här är ett sätt att göra det man egentligen ville från början,
            det vill säga se till att man får massiva skattesänkningar bakvägen.
            Om vi ser till vad Bo Lundgren ville göra på den gamla goda tiden
            och det som Moderaterna gjorde under åtta år så har vi fått större
            skattesänkningar i dag än dem som Bo Lundgren förlorade val på
            förr.
          </note>
          <note>
            Då är det heller inte så konstigt att vi går back med 80 miljarder
            i de offentliga finanserna. Vi behöver använda våra gemensamma
            pengar väl, och om man tycker att det är jobbigt att någon inte
            får hjälp med att rengöra poolen hemma så får man väl ta det.
            Jag tror dock inte att det är så många – tyvärr, för er saks skull.
          </note>
          <note type="speaker">
            Anf. 54 Finansminister MAGDALENA ANDERSSON (S):
          </note>
          <note>
            Herr talman! Jag tycker att det är bra att vi har klart för oss
            vad de moderata och kristdemokratiska debattörerna slåss för.
            Det är alltså den procent av hushållen som har en genomsnittlig
            årsinkomst på över 950 000 kronor per individ som kommer att påverkas
            av den här förändringen. Det är de som har RUT-avdrag för inomhuspoolsrengöring.
            Det är de som hyr in kockar och bartendrar till sina fester. Det
            är de som påverkas av denna förändring, och det är dessa som de
            moderata och kristdemokratiska personerna nu tar strid för.
          </note>
          <note>
            Désirée Pethrus säger att det är i Gällivare som det ökar mest.
            Det är helt korrekt. Nu tror jag inte att det sker så mycket inomhuspoolsrengöring
            i Gällivare, och jag tror heller inte att det är särskilt många
            i Gällivare som slår i taket vad gäller RUT-avdraget, eller snarare:
            Jag är helt övertygad om att det inte är så, därför att de allra
            flesta, som till att börja med är väldigt få, som har ett RUT-avdrag
            över taket bor i storstadsområdena. De bor i Stockholm och de
            bor i Göteborg, och de bor naturligtvis i huvudsak i de rikare
            förorterna i dessa storstäder. Det är de som kommer att påverkas
            av det.
          </note>
          <note>
            Å andra sidan finns de som jobbar i sektorn. Men givet att det
            är så få personer som kommer att påverkas av förändringen kan
            det inte heller ha några större effekter för dem som arbetar i
            sektorn och därför inte heller för det kvinnliga företagandet
            i sektorn. Det kan också tänkas att det bland dem som har 950
            000 i genomsnittlig inkomst är många som kommer att fortsätta
            att köpa poolrengöring, även om det inte längre är grannarna som
            står för 50 procent av kostnaden, som det är i dag.
          </note>
          <note>
            Frågan är vilka samhällsproblem vi försöker lösa genom att göra
            de smärre justeringarna i RUT-avdraget. Det är precis vad jag
            pekar på, nämligen att skattesystemet ska ha någon form av legitimitet.
            Det ska uppfattas som legitimt. Det går bra att argumentera för
            stöd för vanliga barnfamiljer eller för pensionärer som behöver
            hjälp med städning eller fönsterputsning. Men förklara för grannarna
            att de ska betala halva kostnaden när den ena grannen städar poolen
            eller att de som bor i hyresrätt ska betala halva kostnaden när
            en 50-åring anlit ar bartendrar på sin 50-årsfest! Det handlar
            i grunden om skattesystemets legitimitet, och det säger något
            om vad det är för avdrag som Moderaterna har skapat.
          </note>
          <note>
            Låt oss titta på läx-RUT. Frågan handlar om vad vi lägger våra
            skattepengar på. Ska vi lägga våra skattepengar på att de som
            har råd ska köpa läxhjälp till sina barn, eller ska vi satsa skattepengarna
            på att alla barn ska få den läxhjälp de behöver?
          </note>
          <note>
            Jag tycker att det är bättre att lägga pengarna på skolorna så
            att alla barn får det stöd de behöver i skolan, dels med undervisningen
            i skolan, dels med läxor. Därför satsar regeringen stort på skolorna.
            Det handlar om läxhjälp i alla skolor, sommarskola för dem som
            behöver, fler lärare i lågstadiet, speciallärare och specialpedagoger,
            satsningar på lärarlönerna, utbildningskontrakt för ungdomar.
            Där är det viktigare att satsa resurser än att lägga resurser
            på dem som har råd att köpa läxhjälp.
          </note>
          <note>
            Jag tolkar Monica Green som att hon tycker att det är vikti gt
            att de invandrarkvinnor och invandrar män som kommer till Sverige
            kommer in på arbetsmarknaden i trygga jobb med trygga anställningar.
            Jag känner Monica Green som en stark förkämpe för alla människors
            lika värde och lika rätt. Jag vet också att Niklas Wykman är en
            annan person som står upp mot rasism och mot främlingsfientlighet.
          </note>
          <note type="speaker">
            Anf. 55 DÉSIRÉE PETHRUS (KD):
          </note>
          <note>
            Herr talman! Den här debatten är bra. Den visar tydligt att Socialdemokraterna
            har svårt att förstå vanlig sund ekonomi. En omsättning i dag
            i branschen på 6 miljarder ger ett visst antal arbetstillfällen.
            Om omsättningen minskar till 3 miljarder blir det färre arbetstillfällen.
          </note>
          <note>
            Det vi nu riskerar är att företagen inte vågar investera eller
            nyanställa, det vill säga jobben drabbas. Anledningen till att
            jag skickade in interpellationen är inte att jag i grunden har
            någon anledning att försöka värna företagarna utan för att belysa
            frågan om integrationen. Jag ser flyktingströmmarna till Sverige.
            Hur ska vi ordna arbetstillfällen till alla?
          </note>
          <note>
            Alliansen skapade en helt ny bransch och arbetsmarknad som inte
            fanns före 2007. Då fanns stora städbolag som var knutna till
            företag. Vi har skapat en helt ny bransch.
          </note>
          <note>
            Dessa människor har nu haft dessa möjligheter. 47 procent i branschen
            är utlandsfödda. Man kan tycka att det är dåligt. Jag kan tycka
            att det är bra. Det är en bransch att komma in i när du inte har
            så goda språkkunskaper. Det ger en brygga in i arbetslivet, att
            få ett arbetsintyg, en egen inkomst och arbetsgemenskap. Det är
            oerhört viktigt när vi nu ser dessa flyktingströmmar komma till
            Sverige.
          </note>
          <note>
            Jag skulle vilja ha ett svar från finansministern. Hennes svar
            var kort, och det hade inte fokus på dem som är arbetstagare utan
            på vilka som köper och vilka som betalar tjänsterna. Vi ska alla
            vara med och betala, men nu måste vi se till att det finns krafter
            att ta emot alla nyanlända i Sverige. Den här branschen ger en
            sådan ingång. Ge ett svar när det gäller arbetstillfällen!
          </note>
          <note type="speaker">
            Anf. 56 OLOF LAVESSON (M):
          </note>
          <note>
            Herr talman! Jag måste börja med det som också Niklas Wykman
            tog upp. Monica Green värjer sig mot människosynen här. Jag värjer
            mig mot Monica Greens människosyn – på mig och på dem som köper
            tjänsterna. Hon talar om fattiga invandrare som städar hos rika
            vita – historiens vingslag. Det är en argumentation som inte är
            värdig denna kammare och inte är värdig Monica Green.
          </note>
          <note>
            När det gäller finansministerns svar kan jag konstatera att hon
            varken läst eller lyssnat. Om man tror att detta är en debatt
            som handlar om poolrengöring, kocklandslag och bartendrar har
            man missförstått allt vad debatten handlar om. Jag är inte ett
            dugg orolig för dem som tjänar allra mest, som har cocktailpartyn
            i trädgården eller som behöver hjälp med lite skit i poolen. De
            klarar sig alldeles utmärkt med finansministerns politik. De har
            råd ändå.
          </note>
          <note>
            Det här handlar om fler människor, om de övriga 600 000. Ska
            fler kunna få hjälp i hemmet, få hjälp med att få livspusslet
            att gå ihop, kunna hjälpa barnen med studierna? Det handlar om
            ett välfärdsperspektiv. Det är vad som skiljer Magdalena Andersson
            och mig. I Magdalena Anderssons Sverige är det bara de rika som
            ska klara detta. I mitt Sverige är det faktiskt fler.
          </note>
          <note>
            Matavdraget används i stor utsträckning i dag av äldre personer
            som behöver hjälp med tillredning av mat i hemmet. Nu får de betala
            därför att Magdalena Andersson vill stoppa cocktailpartyn i Danderyd,
            som ändå kommer att fortsätta.
          </note>
          <note>
            Sedan var det frågan om läx-RUT. Skillnaden är att köp av städhjälp
            är att köpa tid. Man kan själv städa hemma, men med läx-RUT köps
            kompetens. Det innebär att om den hjälpen inte kan fås på annat
            sätt är också risken stor att en svart marknad växer fram.
          </note>
          <note>
            Jag inledde med ett par frågor, och jag vill upprepa dem . Vilka
            ytterligare förändringar ser finansministern framför sig när det
            gäller RUT-avdraget? Kommer vi att se samma förändring som med
            ROT, eller kan hon lova att det avdraget får vara orört resten
            av mandatperioden?
          </note>
          <note type="speaker">
            Anf. 57 HELENA BOUVENG (M):
          </note>
          <note>
            Herr talman! Finansministern hävdar fortfarande att RUT-avdraget
            är dyrt och att det finns bättre sätt att använda pengarna på
            – att det innebär en miljardkostnad. Men Konjunkturinstitutet,
            det finska departementet och det danska näringsdepartementet har
            konstaterat att skattereduktion för hushållsnära tjänster de facto
            innebär plus i statskassan. Även den europeiska organisationen
            Efsis undersökningar visar exakt samma resultat. Man räknar på
            utbetald reduktion, ökade momsintäkter, ökade skatteintäkter från
            sysselsatta, undanträngning av jobb i andra branscher, lägre omkostnader
            för arbetslösa samt ökade skatteintäkter från kundernas förvärvsarbete.
            Alla visar exakt lika, nämligen att avdragen genererar mer intäkter
            än vad de kostar.
          </note>
          <note>
            Vårt eget konjunkturinstitut sade 2005 att det svenska RUT-avdraget
            blir en plusaffär för staten när branschen sysselsätter 10 000
            personer. I dagsläget jobbar 19 937 svenskar med hemservice. De
            kan, Monica Green och finansministern, välja fler lärare, fler
            hemtjänstassistenter, fler undersköterskor. Det är då vi får pengar.
          </note>
          <note>
            Jag undrar om finansministern vill minska och förändra RUT-reformen
            trots att den ger plus i statskassan och bidrar till vår gemensamma
            välfärd. Eller gör finansministern denna förändring därför att
            hon i grund och botten har samma syn på denna sektor som Ali Esbati
            i Vänsterpartiet har?
          </note>
          <note>
            Jag kunde inte annat än rysa när jag hörde Monica Greens inlägg.
            Hon pratade om invandrarkvinnor och trygga jobb. Ska de gå tillbaka
            till svarta jobb, otrygga anställningar utan pensionsintäkter
            över huvud taget?
          </note>
          <note>
            Adnan Dibrani är en gammal bankman, och det verkar som att bankmän
            har svårt att förstå hur näringslivet fungerar.
          </note>
          <note type="speaker">
            Anf. 58 MONICA GREEN (S):
          </note>
          <note>
            Herr talman! Om jag trampade på en öm tå gör jag genast en pudel
            och ber om ursäkt! Jag har aldrig beskyllt någon för att vara
            rasist. Där får ni kolla i protokollet. Däremot vill jag att de
            som kommer till Sverige ska känna sig välkomna och få möjlighet
            att skaffa sig en utbildning.
          </note>
          <note>
            Désirée Pethrus fortsatte med att säga att hon absolut inte tycker
            som Monica Green, att det är fel att invandrarkvinnorna ska städa
            i svenskarnas hem. Men samtidigt ska vi tänka på att flyktingströmmarna
            ökar, och 47 procent av dem som jobbar inom RUT-jobben är invandrarkvinnor.
          </note>
          <note>
            Jag tycker att Désirée Pethrus pratar omkull sig själv. Men det
            är möjligt att hon har en röd tråd i sitt tänk. Jag hör henne
            i alla fall påstå samma sak en gång till, trots att ni tog avstånd
            från det själva, nämligen att det absolut inte var invandrarkvinnorna
            som skulle ha de här jobben. Ni påstod att jag hade fel när jag
            sa så. Nu ser Désirée jättefrågande ut.
          </note>
          <note>
            Jag vill påstå att det är viktigare att de som kommer i dag,
            och som ofta till och med har väldigt hög utbildning, får hjälp
            med validering och omskolning. De behöver få en chans att använda
            sina kunskaper, för dem behöver vi. Teknikerna, elektrikerna,
            läkarna, sjuksköterskorna – vi behöver dem alla. Vi behöver lärare,
            språkundervisning och läxhjälp till alla barn. Jag vill hellre
            satsa de gemensamma skattepengarna på det än på att subventionera
            de här tjänsterna för dem som tjänar allra bäst.
          </note>
          <note>
            Vi ska också ha klart för oss att RUT inte kommer att försvinna.
          </note>
          <note type="speaker">
            Anf. 59 NIKLAS WYKMAN (M):
          </note>
          <note>
            Herr talman! Finansministern! Den här debatten skulle givetvis
            kunna handla om sakfrågan. Den skulle kunna handla om hur tilliten
            till och förtroendet för skattesystemet sällan varit på så låg
            nivå som när Magdalena Andersson var ansvarig statssekreterare
            för detsamma. Den skulle kunna handla om hur acceptansen för svartarbete
            var dubbelt så hög när Magdalena Andersson var ansvarig statssekreterare
            som när Alliansen lämnade ifrån sig makten. Den skulle kunna handla
            om hur skattesystemet var hälften så bra omtyckt när Magdalena
            Andersson var ansvarig för det senast som när Alliansen hade makten
            senast. Det skulle kunna bli en saklig diskussion. Men det är
            möjligt att det finns en socialdemokratisk strategi att man inte
            ska ha sakliga diskussioner i denna kammare. Det är något ni får
            reda ut internt i ert parti.
          </note>
          <note>
            Jag vill fortfarande ge dig chansen, Magdalena Andersson, att
            ta avstånd från det som Monica Green sa. Nu har Monica Green kanske
            tagit avstånd från det själv. Därmed kanske även finansministern
            skulle kunna göra det. Att gå upp i denna talarstol och implicit
            beskylla oss i Alliansen för att vara rasistiska eller främlingsfientliga
            därför att vi tycker att ett RUT-avdrag som är självfinansierande
            är en effektiv åtgärd för fler jobb, att implicit klistra på oss
            att vi skulle ha en obehaglig människosyn – det borde väl ändå
            du som finansminister kunna ta tydligt avstånd från? Då menar
            jag att ta tydligt avstånd från vad Monica Green sa och inte komma
            med överslätande kommentarer. Jag tycker inte att man kan släta
            över sådant i all enkelhet.
          </note>
          <note type="speaker">
            Anf. 60 ADNAN DIBRANI (S):
          </note>
          <note>
            Herr talman! Jag hade nästan tänkt stryka mig från talarlistan,
            men Helena bjöd in så fint. Som tjänstledig ”gammal” banktjänsteman,
            eller rättare sagt ekonom, kan jag väl säga att vi i det stora
            hela är överens. Vi får in ett visst antal miljarder, som vi tillsammans
            på flera olika sätt ska se till att finansiera vår gemensamma
            välfärd med. Vi får inte glömma bort att vi j ust nu inte har
            en massa pengar utan faktiskt går kraftigt minus i våra offentliga
            finanser med 80 miljarder. Detta har vi fått ärva från den tidigare
            borgerliga regeringen.
          </note>
          <note>
            Att i det läget, när vi ser på de sista kronorna och funderar
            över var vi använder dem bäst, bestämma sig för att ekonomin kommer
            att krascha och landet gå i konkurs om vi inte ser till att gällande
            system bibehålls, så att de som i dag har poolrengöring eller
            bartender får statliga subventioner för det också framöver, är
            för mig helt obegripligt. Det är bättre att ge de pengarna till
            exempelvis ensamstående mödrar eller fattiga pensionärer. På så
            sätt får man igång sysselsättningen mycket snabbare och effektivare,
            och då får vi in än mer skattepengar. De som i dag har råd med
            poolrengöring kommer med allra största sannolikhet även framöver
            att se till att poolen blir rengjord, även om inte vi subventionerar
            dem med de sista kronorna.
          </note>
          <note>
            (ANDRE VICE TALMANNEN: På begäran kan jag för protokollets skull
            upplysa om att Désirée Pethrus inte har rätt till fler anföranden.)
          </note>
          <note type="speaker">
            Anf. 61 Finansminister MAGDALENA ANDERSSON (S):
          </note>
          <note>
            Herr talman! Några av debattörerna bad mig att ha större fokus
            på dem som jobbar i den här sektorn. Anledningen till att de kanske
            inte har varit så mycket i fokus i svaren är att bedömningen är
            att den aktuella förändringen kommer att ha mycket liten påverkan
            på hur mycket RUT-tjänster som köps; det är väldigt få som slår
            i taket, och de som slår i taket har så höga inkomster att det
            inte är orimligt att tro att många av dem kommer att fortsätta
            köpa tjänsterna i samma omfattning som tidigare. Det är väl därför
            fokus snarare har varit på vad det är för förändring som de facto
            görs.
          </note>
          <note>
            Niklas Wykman efterlyser en saklig debatt, och det är just en
            saklig förändring som regeringen gör. Vi sänker taket från 50
            000 till 25 000 kronor. Det påverkar någon procent av dem som
            köper de här tjänsterna. Därutöver gör vi en begränsning vad gäller
            läxhjälp, matlagning och en del städtjänster, till exempel inomhuspoolsrengöring.
            Efter att ha lyssnat på den här debatten kan man få intrycket
            att det finns väldigt många inomhuspooler i Sverige; de har kanske
            tagit en oproportionerligt stor del av debatten. Men det är klart
            att detta pekar på problemet med RUT-avdraget. De som inte har
            inomhuspool kanske inte uppfattar det som helt legitimt att man
            ska vara med och betala 50 procent av poolrengöringen hos de grannar
            som har pool.
          </note>
          <note>
            Någon har frågat varför vi gör den här förändringen. Vi gör den
            just därför att det handlar om att ha hög legitimitet för skattesystemet.
            Det är klart att det inte är oproblematiskt när man får göra mycket
            stora avdrag för en del av de tjänster som ingår. Vad gäller skolan
            är det viktigt att pengarna används till alla barn snarare än
            till vissa barn.
          </note>
          <note>
            Jag vet att alla vi som sitter i den här kammaren står upp för
            alla människors lika värde, att vi alla brinner för att de människor
            som flyttar till Sverige ska få en god chans att komma in på arbetsmarknaden
            och att vi alla från olika ideologiska utgångspunkter gör vårt
            yttersta för att så ska bli fallet.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 15.47 på förslag av andre vice talmannen
            att ajournera förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            § 16 Svar på interpellation 2014/15:340 om offensiv finanspolitik
            till följd av minusräntan
          </note>
          <note type="speaker">
            Anf. 62 Finansminister MAGDALENA ANDERSSON (S):
          </note>
          <note>
            Herr talman! Niklas Wykman har frågat mig om jag står fast vid
            uttalandet att Sverige befinner sig i ett gynnsamt läge med hänsyn
            till minusräntan. Vidare har Niklas Wykman frågat om regeringen
            har för avsikt att verka för att staten gör investeringar i bostäder
            och hur detta i så fall ska finansieras.
          </note>
          <note>
            Centralbankerna i Sverige, USA, Japan och resten av Europa bedriver
            en expansiv penningpolitik för att få upp inflationen och resursutnyttjandet.
            Trots historiskt låga räntor under en lång tid har näringslivets
            investeringar inte tagit fart. En viktig orsak till den dämpade
            investeringstakten är självklart en svag omvärldsefterfrågan och
            att omvärlden 2015 är betydligt mer osäker än den var före finanskrisen.
          </note>
          <note>
            Det finns även strukturella hinder som dämpar näringslivets investeringar
            och bostadsbyggandet i Sverige. Därför är det viktigt att finanspolitiken
            tar en mer aktiv roll för att vidga de flaskhalsar som skadar
            investeringsklimatet. Det kommer att skapa förutsättningar för
            att de närmaste årens låga ränteläge kan resultera i ökade investeringar.
          </note>
          <note>
            För att uppnå detta kommer regeringen att driva en politik för
            att öka investeringarna i infrastruktur, bostäder, klimatomställning,
            forskning och utbildning samt förbättra företagsklimatet.
          </note>
          <note>
            Samtidigt är ordning och reda i de offentliga finanserna grunden
            för en hög och hållbar tillväxt. De senaste årens ofinansierade
            skattesänkningar måste ersättas av en ordning där reformer genomförs
            på ett ansvarsfullt sätt. Alla reformer som regeringen kommer
            att föreslå i närtid kommer därför att vara finansierade fullt
            ut.
          </note>
          <note type="speaker">
            Anf. 63 NIKLAS WYKMAN (M):
          </note>
          <note>
            Herr talman! Jag vill tacka finansministern för svaret.
          </note>
          <note>
            Det som jag efterfrågar i min interpellation är egentligen en
            bedömning av läget, hur finansministern ser på det ekonomiska
            läge som har uppkommit med anledning av den negativa räntan.
          </note>
          <note>
            Magdalena Andersson tillträdde som finansminister i ett läge
            där Sverige hade EU:s starkaste offentliga finanser. Sammantaget,
            sett till saldo och till skuld, hade Sverige de starkaste offentliga
            finanserna i EU. Vi hade också en snabbt ökande sysselsättning.
            Under Alliansens tid vid makten blev jobben ungefär 350 000 fler.
            Vi bedömdes också vara ett av de länder som snabbast kom tillbaka
            till ett överskott i de offentliga finanserna.
          </note>
          <note>
            Sedan dess har vi sett en annan utveckling, med förslag från
            regeringen som enligt deras egna skrivelser leder till dämpad
            sysselsättning och som enligt kalkyler baserade på Finansdepartementets
            beräkningskonventioner leder till ungefär 25 000 färre jobb. Vi
            har sett Magdalena Andersson presentera en politik som kommer
            att ha underskott fyra år i rad framöver, enligt hennes egna prognoser.
          </note>
          <note>
            I sitt svar oroar finansministern sig för att investeringarna
            inte tar fart. Det finns givetvis flera skäl till att de inte
            gör det. Några som finansministern pekar på stämmer, till exempel
            den låga omvärldsefterfrågan. Det bedrivs trots allt en mycket
            expansiv penningpolitik runt om i Europa, EU, världen och även
            i Sverige. Men det tycks inte bita fullt ut.
          </note>
          <note>
            Att investeringarna inte tar fart kan, som Magdalena Andersson
            själv var inne på, också bero på vissa strukturella faktorer.
            I Sverige är några sådana till exempel att man går fram med en
            politik som försämrar förutsättningarna för anställningar, att
            man går fram med politik som försämrar för investeringar i flera
            sektorer, att man går fram med en politik som hotar företag och
            entreprenörskap med kraftiga skattehöjningar framöver, att man
            redan nu lägger kraftiga skattehöjningar på arbete givetvis och
            att man går fram med subventioner som ingen part, på till exempel
            byggmarknaden, över huvud taget efterfrågar utan som döms ut som
            ineffektiva. Det är klart att investeringsviljan i ekonomin dämpas
            om man strukturellt försämrar ekonomins funktionssätt, strukturellt
            försämrar arbetsmarknadens funktionssätt och strukturellt gör
            försämringar i de sektorer där vi har flaskhalsar. Det kan alltså
            bygga på fler faktorer än omvärldsefterfrågan. Vi ser att vissa
            länder har väldigt stark efterfrågan för tillfället, till exempel
            USA.
          </note>
          <note>
            Jag vill att Magdalena Andersson svarar på en fråga som har med
            hennes svar på interpellationen att göra. Jag undrar med vilken
            rätt du omformulerar mina frågor i ditt svar.
          </note>
          <note>
            (TALMANNEN: Vi tilltalar med ” finansministern ” eller med förnamn
            och efternamn.)
          </note>
          <note>
            Magdalena Andersson har nämligen uttryckt att vi befinner oss
            i ett guldläge. Det är det som jag frågar finansministern om.
            Står hon fast vid att Sverige befinner sig i ett guldläge? I svaret
            har detta av någon underlig anledning omformulerats till ” ett
            gynnsamt läge ” . Det är ändå skillnad på om man tycker att man
            befinner sig i ett guldläge eller ett gynnsamt läge.
          </note>
          <note>
            Jag undrar varför du har omformulerat min fråga, Magdalena Andersson.
            Det är den ena saken. Det andra som jag funderar på är om detta
            verkligen är ett gynnsamt läge, med deflationsrisker till exempel.
            Vi har sett i många ekonomier hur svårt det är att bryta det.
            Jag undrar ifall du anser att det är ett gynnsamt läge. Men framför
            allt undrar jag varför du har omformulerat min fråga, Magdalena
            Andersson.
          </note>
          <note type="speaker">
            Anf. 64 Finansminister MAGDALENA ANDERSSON (S):
          </note>
          <note>
            Herr talman! Det är ett komplicerat läge som kan vara gynnsamt
            för vissa investeringar. Men vi ska säga att det är ett komplicerat
            läge, i Europa och hela världen. Och hur vi kommer att komma ur
            situationen är inte självklart även om både riksbankerna i de
            olika länderna och naturligtvis också ländernas regeringar gör
            allt de kan för att komma ur läget.
          </note>
          <note>
            Vi kan konstatera att det finns mycket forskning på hur man ska
            få ned inflationen och hålla inflationen nere, men det har inte
            forskats riktigt lika mycket på hur man ska få upp inflationen.
            Samtidigt går det inte att säga annat än att ett lågt ränteläge
            också kan skapa goda förutsättningar för att få fram investeringar.
          </note>
          <note>
            När vi har låg ränta under en lång period, på det sätt som bedömningen
            är att vi kommer att ha och också har haft, finns det alltid en
            risk för att det bygger upp spekulationsbubblor i ekonomin, snarare
            än att det går över till reala investeringar. Det finns en risk
            för att det byggs upp finansiella bubblor med uppblåsta börsvärden
            eller bostadsbubblor med uppblåsta bostadspris er och att det
            låga ränteläget snarare leder till bubblor än till reala investeringar.
          </note>
          <note>
            Frågan är vad regeringen kan göra i ett sådant läge. Vi kan på
            olika sätt försöka se till att det läge som vi har med mycket
            låga räntor kan leda till ökade investeringar snarare än till
            uppblåsta bubblor. Det är också det som den här regeringen försöker
            göra.
          </note>
          <note>
            Därför har vi föreslagit ett stort investeringspaket för bostäder,
            bland annat en stimulans för att bygga fler hyresrätter, liknande
            en investeringsstimulans som fanns tidigare och som enligt utvärderingar
            har haft goda effekter. Därutöver ger vi ett särskilt stöd till
            kommuner som ska se till att det kommer fram mark för att man
            ska kunna bygga. Många påpekar nämligen att kommunerna ofta är
            en flaskhals just när det gäller att få fram tillgänglig mark
            för att bygga på. Det är något som ofta påpekas.
          </note>
          <note>
            Därutöver tillsatte den tidigare regeringen en hel del utredningar
            gällande plan- och byggprocessen som den här regeringen kan behandla
            och gå vidare med på olika sätt för att underlätta byggprocessen.
            Här finns alltså ett ganska brett paket som dessutom innehåller
            renoveringar av miljonprogramsområdena. Det är alltså vad vi kan
            göra när det gäller bostadssidan.
          </note>
          <note>
            När det gäller företagssidan handlar det om att i det här läget
            underlätta rekrytering på olika sätt. Trots att vi har många arbetslösa
            säger många företag att de har problem att hitta rätt kompetens.
            Ett annat sätt att jobba för att vidga flaskhalsar är att se till
            att människor som är arbetslösa får den utbildning som krävs för
            att kunna ta framtidens jobb.
          </note>
          <note>
            Det handlar också om att jobba med en aktiv näringspolitik, om
            att göra investeringar som behövs för näringslivet. Ett exempel
            är den järnvägsinvestering som regeringen berättade om i dag och
            som ökar järnvägsunderhållet med närmare 20 procent. Det är naturligtvis
            betydelsefullt för svenska exportföretag som nu sitter och överväger
            om de ska investera mer för att kunna producera mer i Sverige
            och sedan också kunna exportera mer.
          </note>
          <note>
            Det handlar dock även om de näringslivssatsningar som regeringen
            avser att göra.
          </note>
          <note type="speaker">
            Anf. 65 NIKLAS WYKMAN (M):
          </note>
          <note>
            Herr talman! Tack, så mycket för detta, finansministern. Då vill
            jag upprepa min fråga till Magdalena Andersson. Varför har du
            ändrat min frågeställning i ditt svar? Det är ändå relevant att
            få information om det. Varför sker det förändringar i frågeställningar?
          </note>
          <note>
            (TALMANNEN: Återigen: Vi tilltalar med ” finansministern ” eller
            med för- och efternamn.)
          </note>
          <note>
            Varför skriver Magdalena Andersson i sitt svar att hon står fast
            vid att vi befinner oss i ett gynnsamt läge? Står hon står fast
            vid sitt uttalande att vi befinner oss i ett guldläge? Varför
            ändrar finansministern i frågeställningen? Det är min fråga till
            Magdalena Andersson. Jag fick dock inget svar, men det hoppas
            jag att jag kan få i nästa debattrunda.
          </note>
          <note>
            Min andra frågeställning handlar om ifall det är ett gynnsamt
            läge eller ett guldläge. Jag tolkar finansministerns inlägg som
            att hon backar från beskrivningen att vi befinner oss i ett guldläge.
            Tvärtom befinner vi oss i ett problematiskt läge med deflationsrisker,
            oklarheter om hur man ska få upp inflationen och med hushållens
            skuldsättning. Är det då relevant att tala om att vi befinner
            oss i ett gynnsamt läge?
          </note>
          <note>
            Det är alltså två frågor till finansministern som jag hoppas
            få svar på. Den ena gäller en teknikalitet : Varför omdefinieras
            frågeställningen och fylls med ord som den inte innehåller? Vad
            ser vi i det här läget? Vad är finansministerns egentliga bedömning?
            Är det problematiskt med defla ­ tionsrisken och med skuldsättning,
            eller är det så att svensk ekonomi befin ­ ner sig i ett guldläge?
          </note>
          <note>
            Om finansministern anser att vi befinner oss i ett guldläge,
            tycker då Magdalena Andersson att man ska öka skuldsättningen
            i Sverige för att driva på offentliga investeringar och därigenom
            skuldsätta oss mer?
          </note>
          <note>
            Herr talman! Det enda som jag kan komma fram till är att man
            tycker att det är ett guldläge med den låga ränta som vi nu har.
            Då borde man ju låna mer pengar. Men Magdalena Andersson är väldigt
            tydlig med att vi inte ska göra det, utan vi ska försöka att komma
            tillbaka till överskott. Sedan visar prognoserna delvis något
            annorlunda, men i den muntliga framställningen sägs att vi ska
            tillbaka till överskott.
          </note>
          <note>
            Vad består då guldläget eller det gynnsamma läget i för staten,
            om man ändå inte ska öka belåningen? Eller är det förtäckt att
            överskottsmålet trots allt helt och fullt ska överges?
          </note>
          <note type="speaker">
            Anf. 66 MONICA GREEN (S):
          </note>
          <note>
            Herr talman! Just nu diskuterar vi hur god ekonomi vi har i Sverige.
            Har vi ett guldläge eller har vi det inte? Man kan se det ur olika
            synvinklar, på kort eller lång sikt. Är det väldigt låg ränta
            – till och med minusränta – kan det vara värt att investera i
            saker som betalar sig snabbt. Men man kan inte öka på de långsiktiga
            lånen eftersom man inte vet hur den framtida räntan blir. På det
            sättet har vi både ett guldläge och ett oroligt läge inför framtiden,
            så det går inte att dra på sig för stora skulder. Vi måste hela
            tiden se till att det är ordning och reda i budgeten.
          </note>
          <note>
            Den gamla borgerliga regeringen hade en finansminister som hela
            tiden sa att han ville tillbaka till överskott, men han kom allt
            längre ifrån det. Dessutom fanns det 65 miljarder i överskott
            när de borgerliga vann valet. Sedan överlämnade den borgerliga
            regeringen 87 miljarder i underskott. Om man dessutom räknar in
            att vi blev en halv miljon fler människor saknas det väldigt många
            som ska ta hand om våra äldre. Det blev färre människor i äldreomsorgen
            per invånare som ska ta hand om våra gamla. Det blev färre förskollärare
            och lärare per barn, eftersom det blev betydligt fler barn. Skolklasserna,
            förskoleklasserna och fritidshemsgrupperna blev mycket större.
            Alltså blev det en sämre service, en sämre trygghet och en sämre
            välfärd under den borgerliga regeringens tid.
          </note>
          <note>
            Nu behövs det investeringar och framtidstro. Det behövs utbildning
            i hela landet. Vi behöver se till att få fart på optimismen så
            att människor kan och vågar ta de nya jobben. Därför behövs det
            investeringar i utbildning, i högre utbildning och i grundutbildning.
            Det behövs investeringar i järnvägar. Precis som finansminister
            Magdalena Andersson påpekade tidigare har regeringen presenterat
            en sådan satsning i dag. Det är i allra högsta grad angeläget
            att dessa satsningar kommer på plats.
          </note>
          <note>
            Jag beklagar att vi under den gamla borgerliga regeringens tid
            hade en ökad arbetslöshet, från 6 procent till 8 procent. Dessutom
            skryter man med att arbetslösheten blev lägre. Det kan jag inte
            få ihop, men många borgerliga företrädare vill ju inte räkna med
            att antalet invånare ökade med en halv miljon.
          </note>
          <note>
            Jag är väldigt glad över att vi har en socialdemokratisk regering
            och att vi har en socialdemokratisk finansminister som nu ska
            satsa på framtiden och se till att det blir rättvisa och hållbara
            investeringar. På det sättet kan vi också bygga Sverige starkt
            igen.
          </note>
          <note type="speaker">
            Anf. 67 Finansminister MAGDALENA ANDERSSON (S):
          </note>
          <note>
            Herr talman! Niklas Wykman undrade över artikeln. Jag kan berätta
            vad den handlar om.
          </note>
          <note>
            Artikeln publicerades med anledning av att Stefan Ingves precis
            hade lämnat besked om att vi skulle gå över till minusränta. Detta
            var regeringens reaktion på den övergången.
          </note>
          <note>
            Jag sa att vi måste se över hur vi ska agera i ett sådant här
            läge så att de låga räntorna verkligen ger avtryck i ekonomin.
            Jag sa också att det alltid finns en risk för att låga räntelägen
            inte ger avtryck i realekonomin utan att de i stället leder till
            uppblåsta värden på finansiella tillgångar eller hus. Då behöver
            regeringen fundera på hur man ska agera så att de låga räntorna
            verkligen ger avtryck i ekonomin.
          </note>
          <note>
            Hur kan vi få upp bostadsbyggandet? Hur kan vi underlätta för
            företag att investera i Sverige? Det är något som regeringen redan
            funderar på, men det är ännu viktigare i ett läge med låga räntor.
            Vi ser ingen anledning till panik hos hushållen.
          </note>
          <note>
            Per Bolund säger också att man inte ska överdriva en förändr
            ing på en tiondels procent och att påverkan är av det psykologiska
            slaget. Det är inga större förändringar som har skett i realekonomin.
            De kommer inte att ha några stora effekter på bolån eller sparande.
          </note>
          <note>
            Sedan säger vi också att det ju kan vara så att en minusränta
            kan få positiva effekter. Det ger snarare en möjlighet att få
            igång de investeringar som Sverige så väl behöver. Jag tillägger
            då att ett så lågt ränteläge är ett guldläge för att få igång
            till exempel bostadsinvesteringar som ju verkligen behövs. Många
            ungdomar längtar efter att flytta hemifrån. Många föräldrar längtar
            n og efter att inte behöva ta lån på flera miljoner så att ungdomarna
            kan göra det.
          </note>
          <note>
            Det är klart att med låga räntor blir det billigare för företag
            att låna och investera i bostäder. Regeringen ska se till att
            man på något sätt kan understödja detta så att det verkligen blir
            fler bostadsinvesteringar till följd av det låga ränteläget. På
            samma sätt ska vi också se vad regeringen kan göra för att det
            ska bli fler investeringar i det privata näringslivet.
          </note>
          <note>
            Samtidigt ska man inte bortse ifrån att det finns en positiv
            möjlighet med ett lågt ränteläge. Men om vi inte får upp inflationen
            och vi hamnar i deflation, då är vi naturligtvis i en bekymmersam
            situation. Det var dock inte det som artikeln handlade om, utan
            den handlade om det faktum att Riksbanken hade sänkt räntan. Då
            är det viktigt, som sagt, att det ger avtryck i realekonomin och
            inte bara leder till bubblor.
          </note>
          <note>
            Men det ger en möjlighet för privata företag att investera, för
            det blir ju billigare än vad det annars skulle vara. Det är precis
            det jag pratar om. Regeringen har ju inte för avsikt att – som
            den tidigare regeringen gjorde – låna till stora ofinansierade
            skattesänkningar, öka budgetunderskotten år efter år och sedan
            lämna efter sig ett strukturellt underskott till en ny regering
            att ta tag i.
          </note>
          <note>
            När det gäller hur svaret sedan är formulerat tror jag att också
            Niklas Wykman från sin tid på Finansdepartementet vet att man
            får interpella ­ tioner med flera frågor i, och då försöker man
            på ett rättvisande sätt sam ­ manfatta frågorna i en inledning
            till interpellationen. Nu verkar du inte uppskatta det sättet
            …
          </note>
          <note>
            (TALMANNEN: Inget duande här, utan vi kör med förnamn och efternamn.)
          </note>
          <note>
            … så då ska vi jobba mer noggrant med formuleringarna i interpellationssvaren
            just när det gäller hur man återupprepar interpellantens frågor.
          </note>
          <note type="speaker">
            Anf. 68 TALMANNEN:
          </note>
          <note>
            Jag vill påminna om att ledamöterna talar till kammaren. Det
            är ledamöterna i kammaren som Niklas Wykman ska övertyga. Det
            gäller också finansministern. Det är inte en debatt där ni duar
            varandra, utan ni försöker övertyga mig och kammaren. Det är därför
            vi har den ordningen. Så är det också i alla andra parlament i
            världen.
          </note>
          <note type="speaker">
            Anf. 69 NIKLAS WYKMAN (M):
          </note>
          <note>
            Herr talman! Finansministern och Niklas Wykman, det vill säga
            undertecknad, får civilisera sitt språk här, vara hövligare och,
            som många skulle uppfatta det, lite mer ålderdomliga. Jag håller
            helt med herr talmannen om detta. Jag är säker på att jag även
            talar för finansministern när jag säger att finansministern och
            jag på bästa sätt ska försöka hålla oss till reglerna.
          </note>
          <note>
            Min fråga till finansministern är huruvida finansministern anser
            att vi befinner oss i ett guldläge eller inte. I och med att det
            är min fråga blir det lite problematiskt när det försvinner ur
            frågeställningen. Det är, herr talman, problematiskt i ett läge
            där vi har hög skuldsättning bland hushållen och en förpliktelse
            att upprätthålla de finanspolitiska ramverken. Vi är i ett läge
            där flertalet internationella bedömare pekar på att vi har en
            hög skuldsättning och flaskhalsar i vår ekonomi. Att beskriva
            det som ett guldläge, något som i grunden är mycket komplicerat
            för ekonomin att ta sig ur, är problematiskt.
          </note>
          <note>
            Dessutom, herr talman, har det från regeringen kommit flertalet
            olika beskrivningar av läget i ekonomin. Finansministern och statsministern
            har lämnat olika besked, och också finansministern och framtidsministern
            har lämnat olika besked.
          </note>
          <note>
            Herr talman! Jag tror att det är viktigt att svenska folket får
            en korrekt beskrivning av läget i ekonomin, att man inte vare
            sig skönmålar eller svartmålar utan ger en så ärlig och uppriktig
            beskrivning som möjligt. Att beskriva ett läge med deflationsr
            isker och med överskuldsrisker – när vi ser att vi i flera sektorer
            i ekonomin har problem med at t lösa de flaskhalsar som finns
            – som ett guldläge gör att det behövs ett förtydligande.
          </note>
          <note>
            Jag tolkar trots allt finansministerns svar i dag som att finansministern
            nyanserar det sagda och säger att det finns flera problem med
            detta. Jag är nöjd med det förtydligandet.
          </note>
          <note type="speaker">
            Anf. 70 MONICA GREEN (S):
          </note>
          <note>
            Herr talman! Jag är glad över att finansministern satte det hela
            i dess rätta sammanhang och också kunde citera ur den artikel
            där hon talade om det som Niklas Wykman frågade efter. Hon visade
            även på vilket sätt vi ska klara oss ur det läge vi i dag befinner
            oss i. Det är jag glad över.
          </note>
          <note>
            Magdalena Andersson har flera gånger påpekat hur vi ska vidga
            flaskhalsarna, få ett bättre investeringsklimat, öka bostadsbyggandet,
            göra investeringar i humankapitalet, det vill säga investera i
            utbildning, och investera i infrastruktur så att både vägar och
            järnvägar ska fungera och att människor ska kunna lita på att
            tågen kommer i tid. Det behövs naturligtvis även en aktiv näringspolitik.
          </note>
          <note>
            Det behöver vidtas många olika åtgärder, och jag är mycket glad
            över att vi har en socialdemokratisk regering som vidtar just
            de åtgärder som behöver vidtas. Jag är glad över att vi kan sätta
            fart på bostadsbyggandet och få framtidstro oc h hopp igen efter
            de dystra år som vi nu försöker lägga bakom oss.
          </note>
          <note type="speaker">
            Anf. 7 1 Finansminister MAGDALENA ANDERSSON (S):
          </note>
          <note>
            Herr talman! Niklas Wykman ger en ganska målande beskrivning
            av läget efter åtta år med borgerlig regering. Vi har flaskhalsar
            i ekonomin, alltför hög skuldsättning bland hushållen och en rad
            andra problem i svensk ekonomi.
          </note>
          <note>
            Det regeringen nu gör är att använda alla de verktyg vi har för
            att föra Sverige i en annan riktning där vi kan få fler människor
            i arbete, få ned arbetslösheten, vända utvecklingen i skolan,
            låta fler ungdomar få möjlighet till den utbildning som krävs
            på arbetsmarknaden och låta fler ungdomar få en högre utbildning
            om de så önskar samt göra det attraktivt för företag att investera
            i Sverige, bland annat genom att se till att tågen fungerar bättre
            än tidigare. Det finns stora problem att ta tag i för en ny regering,
            och det kommer vi att göra.
          </note>
          <note>
            I det läge vi befinner oss, med mycket låg ränta, bör det finnas
            förutsättningar för företag att göra fler investeringar i Sverige.
            Inte minst för privatpersoner, som funderar på att bygga sig en
            villa, är det ett gynnsamt läge med mycket låga räntor. Det kanske
            gör att det tippar över och man tar lån för att bygga en ny villa.
            Det är något som Sverige verkligen behöver. Vi behöver fler investeringar
            i småhus men också i bostadsrätter.
          </note>
          <note>
            Ett lågt ränteläge gör det möjligt för fler företag att få ihop
            kalkylen och kunna bygga bostadsrätter. Med det låga ränteläget,
            tillsammans med det investeringsstöd som regeringen föreslår,
            hoppas och bedömer jag att vi kommer att få fart på bostadsbyggandet
            i Sverige, också när det gäller hyresrätter.
          </note>
          <note>
            Överläggningen var härmed avslutad.
          </note>
          <note>
            § 17 Svar på interpellation 2014/15:345 om avvecklingen av överskottsmålet
          </note>
          <note type="speaker">
            Anf. 72 Finansminister MAGDALENA ANDERSSON (S):
          </note>
          <note>
            Herr talman! Fredrik Schulte har frågat mig om jag anser att
            det skulle bli ett större utrymme för en mer expansiv finanspolitik
            under innevarande mandatperiod om överskottsmålet avvecklades.
          </note>
          <note>
            Låt mig börja med att konstatera att det finanspolitiska ramverket
            har tjänat Sverige väl sedan det etablerades av Socialdemokraterna
            och Centerpartiet i mitten av 1990-talet. En bärande del i det
            budgetpolitiska ramverket är målet för det offentligfinansiella
            sparandet. Tanken när vi etablerade målet för det offentligfinansiella
            sparandet var aldrig att den offentliga sektorn skulle gå med
            överskott om 1 procent i all evighet utan att nivån på målet skulle
            omprövas i framtiden.
          </note>
          <note>
            Jag vill i detta sammanhang understryka att regeringen inte har
            för avsikt att avveckla målet för det offentligfinansiella sparandet.
            Däremot verkar det finnas anledning att se över målnivån för sparandet
            så att det är anpassat till de utmaningar som vi ser framför oss.
          </note>
          <note>
            Den offentliga bruttoskulden har minskat från ca 70 procent av
            bnp när målet infördes till ca 40 procent 2006. I dag är den offentliga
            sektorns skuldkvot fortfarande ca 40 procent av bnp. Det demografiska
            tryck som förutsågs när ramverket antogs är nu en realitet. Vi
            ser att andelen äldre i befolkningen ökar. En konsekvens av en
            åldrande befolkning är bland annat att sparandet i ålderspensionssystemet
            minskar.
          </note>
          <note>
            En bibehållen målnivå för det offentliga sparandet skulle kräva
            att staten ökade sitt sparande betydligt för att kompensera för
            detta. Då ålderspensionssystemet är konstruerat för att vara stabilt
            framstår det inte som att en sådan kompensatorisk åtstramning
            är motiverad.
          </note>
          <note>
            Ett sparande i balans framstår mot denna bakgrund som mer ändamålsenligt
            för Sverige framöver. Regeringen har nu gett Konjunkturinstitutet
            i uppdrag att analysera konsekvenserna av att ändra målnivån för
            det offentligfinansiella sparandet till ett sparande i balans.
          </note>
          <note>
            Eftersom de offentligfinansiella underskotten är så stora kommer
            reformer att behöva finansieras fullt ut i närtid även med en
            förändrad målnivå. På längre sikt frigörs dock ett utrymme för
            angelägna offentliga investeringar i infrastruktur, bostäder,
            klimatomställning, forskning och utbildning.
          </note>
          <note type="speaker">
            Anf. 73 FREDRIK SCHULTE (M):
          </note>
          <note>
            Herr talman! Överskottsmålet har vi i Sverige för att vi på allvar
            ska kunna genomföra en bra konjunkturpolitik. Det betyder att
            vi i goda tider stramar åt och sparar så att vi har pengar i kassakistan
            för att, när det väl blir dåliga tider, kunna hålla uppe efterfrågan,
            stimulera ekonomin och på så sätt dämpa effekten av lågkonjunkturen.
          </note>
          <note>
            Det har varit dåliga tider under väldigt lång tid. Det vi sett
            under de senaste sex sju åren är den värsta globala krisen sedan
            andra världskriget, sett rent ekonomiskt.
          </note>
          <note>
            Det här har inneburit – särskilt för ett litet exportberoende
            land som Sverige – att vi har befunnit oss i ett väldigt utsatt
            läge. Trots det har Sverige klarat sig kanske bäst i hela västvärlden
            just när det gäller att parera den tuffa ekonomiska vargavinter
            som vi har dragits med.
          </note>
          <note>
            Orsaken till detta är att vi hade en alliansregering som tog
            ansvar för de offentliga finanserna och stramade åt i goda tider.
            Under högkonjunkturens starkaste år 2007 hade vi debatter här
            i riksdagen där Socialdemokraternas ekonomisk-politiska talespersoner
            Pär Nuder och Thomas Öst ­ ros argumenterade för att vi skulle
            göra mycket mer. Det var för lite, och det var för sent. När krisen
            väl slog till ville Socialdemokraterna även då spendera mer, sa
            de. Men vi tog ansvar för de offentliga finanserna.
          </note>
          <note>
            Nu när det har varit dåliga tider i så många år är det klart
            att budgetsaldot har påverkats. Det har haft som konsekvens att
            vi nu har ett relativt stort överskott. Det intressanta är hur
            Socialdemokraterna försöker förhålla sig till det här.
          </note>
          <note>
            För det första, herr talman, har Socialdemokraterna varit med
            på exakt samma nivåer av spenderande varje enskilt år – med någon
            marginell skillnad. Jag räknade ihop att under den förra mandatperioden
            handlade det om 8 miljarder. Det är alltså 8 miljarder på ett
            underskott som ligger i häradet 90 miljarder för 2014.
          </note>
          <note>
            Socialdemokraterna försöker alltså skapa bilden av att det är
            den borgerliga alliansen som har lånat till skattesänkningar,
            när de själva ville låna till bidragshöjningar och spendera pengarna
            på exakt samma sätt som den tidigare alliansregeringen.
          </note>
          <note>
            Men när de väl kommer till makten vill de helt plötsligt avskaffa
            överskottsmålet. De har alltså först presenterat en politik som
            inte innebär någon skillnad. De har kritiserat den tidigare regeringen
            för att den gjorde för lite för att ta itu med underskotten trots
            att de var med på att spendera på samma nivå. Och när de väl kommer
            till makten ska de avveckla överskottsmålet.
          </note>
          <note>
            Det är en häpnadsväckande oärlighet. Det är ingenting annat än
            rena vallöftessvek från finansministerns sida. Men det är också
            en enda lång självmotsägelse som finansministern har ägnat sig
            åt. Det här kommer att göra att Sverige inte står väl rustat inför
            framtiden.
          </note>
          <note type="speaker">
            Anf. 74 Finansminister MAGDALENA ANDERSSON (S):
          </note>
          <note>
            Herr talman! Sverige ser annorlunda ut i dag än när överskottsmålet
            infördes. Sedan överskottsmålet infördes har det regelbundet utvärderats,
            och det har kommit skrivelser till riksdagen från regeringen om
            hur man ser på överskottsmålet. Det är alltså en fråga som har
            varit uppe till diskussion flera gånger.
          </note>
          <note>
            Jag har alltid varit tydlig med att jag tycker att det är viktigt
            att när man har ett mål håller sig till det målet. Det tycker
            jag inte att den tidigare regeringen gjorde i slutet av den förra
            mandatperioden. Men jag har också varit tydlig med att jag ser
            att det kommer att komma ett läge där vi behöver se över nivån
            på överskottsmålet.
          </note>
          <note>
            Det är därför vi har gett Konjunkturinstitutet uppdraget att
            se över vad konsekvenserna blir om man skulle ändra målnivån.
            Det ska naturligtvis bli intressant att se vad de kommer fram
            till.
          </note>
          <note>
            Jag tycker att det är angeläget att utvärdera överskottsmålet.
            Det gjordes till exempel en skrivelse till riksdagen 2010. Det
            togs fram en departementsskrivelse 2010 som var en väldigt genomgripande
            analys av överskottsmålets nivå och dess funktionssätt. Jag tror
            också att det är bra att Konjunkturinstitutet får titta på det.
            Vi får se om det behövs ytterligare underlag, och vi får se vad
            de kommer fram till.
          </note>
          <note>
            Däremot tycker jag att det är ganska stor skillnad att se över
            nivån på överskottsmålet, alltså nivån för det offentligfinansiella
            sparandet. Det är skillnad mellan att titta på den delen av ramverket
            och att göra vad Moderaterna nu kräver, nämligen att vi ska se
            över hela det finanspolitiska ramverket. Det är en helt annan
            politik än den man förde i valrörelsen, när Moderaterna gick till
            val och lovade tydligt att man skulle nå överskottsmålet på 1
            procent till 2018. Det var ett väldigt tydligt löfte från Moderaterna
            i valrörelsen. Man har gått från det löftet till att i dag vilja
            se över hela det finanspolitiska ramverket.
          </note>
          <note>
            Det var intressant när det preciserades från Moderaternas sida.
            Man undrar naturligtvis: Vill ni inte längre ha någon målnivå
            alls för det offentligfinansiella sparandet? Är ni emot utgiftstaken?
            Är ni emot att kommunsektorn ska vara i balans? Vill ni att kommuner
            ska kunna gå med stora underskott? Är det Finanspolitiska rådet
            ni vill avskaffa? Vad är det egentligen Moderaterna vill göra?
            Framför allt måste man säga att det är en väldigt stor omsvängning
            från valrörelsen, när ni sa att ni skulle nå överskottsmålet på
            1 procent till 2018.
          </note>
          <note type="speaker">
            Anf. 75 FREDRIK SCHULTE (M):
          </note>
          <note>
            Herr talman! Under de år då Magdalena Andersson har varit ekonomisk-politisk
            talesperson för Socialdemokraterna har hon försökt skapa bilden
            av att den tidigare alliansregeringen inte tog ansvar för de offentliga
            finanserna. Hon har gång på gång betonat: Titta, vilka underskott
            vi nu ser!
          </note>
          <note>
            Det här är alltså trots att hon själv i opposition har gått med
            på nästan identiska förslag på utgifter och inkomster för staten,
            eller rättare sagt för budgetsaldot. Summan av kardemumman har
            alltså varit nästan identisk. Det gör att hon kritiserar ett förhållande
            som hon samtidigt är för. Hon har försökt göra det här för att
            skapa bilden inför väljarna att hon är ansvarstagande, att hon
            tar hand om de offentliga finanserna.
          </note>
          <note>
            Men nu visar det ju sig – det står finansministern själv här
            och säger – att det bara handlade om lite kritik mot att vi inte
            följde målet. Det har alltså varit fullständigt tomma ord. När
            man väl kommer till makten handlar det alltså bara om att man
            vill ta på spenderbyxorna, öppna plånboken och sätta sprätt på
            mer pengar.
          </note>
          <note>
            Vad finansministern försöker säga när hon säger att läget är
            annorlunda är att om vi ska jämföra med bostadsmarknaden har vi
            nu en familj som har köpt ett hus eller en lägenhet och konstaterar:
            ”Nu har vi en bostadsförsäljning här. Vi har gjort ett litet klipp.
            Vårt eget insatta kapital har blivit lite större rent procentuellt
            sett. Då kan vi låna till vår konsumtion i stället.” Det är precis
            det tänket som ligger bakom Magdalena Anderssons sätt att resonera,
            och det kommer att få ödesdigra konsekvenser.
          </note>
          <note>
            Det kommer att få negativa konsekvenser på väljarnas syn på oss
            politiker eftersom Magdalena Andersson och Socialdemokraterna
            säger en sak och sedan gör någonting helt annat. De försöker skapa
            en bild av verkligheten i opposition, och sedan skapar de en helt
            annan bild av verkligheten i majoritet.
          </note>
          <note>
            Framför allt kommer det här att innebära att Sverige står sämre
            rustat inför kommande kriser. Det är lätt att argumentera för
            att Sverige i dag har en relativt sett låg statsskuld. Vi har
            en av EU:s lägsta statsskulder. Men det kan gå väldigt snabbt.
            Tittar vi på vad som hände i Storbritannien under finanskrisen
            kan vi konstatera att den brittiska statsskulden nästan över en
            natt, eller åtminstone på bara ett halvår, dubblerades. Även om
            Sverige har en relativt stark position är det alltså viktigt att
            vi står fast vid principen att spara i goda tider och få ett överskott
            så att vi kan spendera de pengarna och stå väl rustade för kommande
            kriser. I den frågan drar nu den socialdemokratiska regeringen
            undan mattan för Sverige.
          </note>
          <note>
            På samma sätt som Magdalena Andersson har försökt missleda oss
            i opposition försöker hon nu missleda oss i majoritet när hon
            påstår att Moderaterna vill vända upp och ned på hela det finanspolitiska
            ramverket. Vi har sagt att om man nu ska göra några förändringar
            kan man int e bara titta på överskottsmålet utan också måste se
            vad det får för effekter i andra ändan. Socialdemokraterna är
            bara intresserade av att kunna möta väljarna med en fläskig valbudget
            för 2018. Det kommer inte att vara bra för Sverige.
          </note>
          <note type="speaker">
            Anf. 76 MONICA GREEN (S):
          </note>
          <note>
            Herr talman! Jag noterar att det finns borgerliga ledamöter som
            vill frisera historien och som gärna skulle vilja ta åt sig äran
            av de budgetregler vi har lutat oss mot. Låt mig påminna om vad
            den dåvarande ekonomiska talespersonen Fredrik Reinfeldt år 2002
            sa i den här talarstolen. Han sa att regeringens mål om ett överskott
            på 2 procent på en konjunkturcykel inte är något annat än en överbeskattning,
            att det kommer att innebära att det offentliga sparandet kommer
            att öka på bekostnad av det privata och att Moderaterna är emot
            det .
          </note>
          <note>
            Moderaterna var alltså emot överskottsmålet och hävdade att det
            inte var bra för Sverige. Men man kan ju ändra sig och komma på
            andra tankar. Det gjorde faktiskt den borgerliga regeringen när
            Anders Borg blev finansminister. Han tackade då Göran Persson,
            som hade haft en statssekreterare som hette Magdalena Andersson,
            flera gånger för att den socialdemokratiska regeringen hade satt
            upp stabila regler för vår ekonomi. Det var ju bra att han gjorde,
            för det visar att Moderaterna kan acceptera det nya läget.
          </note>
          <note>
            Men att gå så långt som att försöka ta äran åt sig för de här
            reglerna är lite väl magstarkt. Det kanske vore på sin plats att
            Moderaterna talade om att man drogs in i detta och accepterade
            och att de sedan i efterhand har insett att det var bra. Det vore
            lite mer klädsamt av Moderaterna med en sådan historieskrivning.
            Men jag förstår att man vill plocka russinen ur kakan i den egna
            historieskrivningen. Man vill inte tala om att man sänkte skatterna
            med 130 miljarder, mest till dem som har det bäst. Nu skyller
            man i stället på tiderna och att det är därför man har fått en
            så dålig ekonomi.
          </note>
          <note>
            Även om Anders Borg var för ett överskottsmål var det hans och
            den gamla borgerliga regeringens politik som innebar att vi kom
            längre och längre bort från överskottsmålet. Det är sanningen.
          </note>
          <note>
            Jag förstår att Moderaterna står i talarstolen och upprepar sin
            egen ver ­ sion om och om igen för att de vill övertyga sig själva
            om att de gjorde något bra. Men vad det i själva verket innebar
            var att vi gick från 65 miljarder i överskott till 87 miljarder
            i underskott. Det var detta som den borgerliga regeringen lämnade
            efter sig.
          </note>
          <note>
            Dessutom lämnade man efter sig en mycket försämrad service och
            trygghet för invånarna i det här landet eftersom vi har blivit
            fler och det hade behövt anställas fler i den gemensamma sektorn.
          </note>
          <note>
            Det har i debatten också påståtts att vi socialdemokrater ville
            spendera lika mycket pengar som den borgerliga regeringen. Jag
            kan bara konstatera att vi inte ville sänka skatterna med 130
            miljarder, mest till dem som har det bäst. Vad vi ville använda
            pengarna till var investeringar i utbildning, infrastruktur och
            trygghet för de sjuka och de arbetslösa. Det är sådant som gör
            Sverige starkt, så att vi kan få det här landet på fötter igen.
            Det är jag glad över att vi nu kan när vi har fått en samarbetsregering
            med en socialdemokratisk finansminister.
          </note>
          <note type="speaker">
            Anf. 77 Finansminister MAGDALENA ANDERSSON (S):
          </note>
          <note>
            Herr talman! Fredrik Schulte har helt rätt i att man ska spara
            i goda tider och använda pengarna i dåliga tider. Därför har jag
            heller aldrig kritiserat den borgerliga regeringen för att man
            minskade de överskott man ärvde av den socialdemokratiska regeringen
            och använde dem under krisåren 2008–2009. Det var bra att man
            då använde de pengarna. Sedan hade vi socialdemokrater gärna sett
            en annan inriktning på det, men att man drev en expansiv finanspolitik
            under de åren har jag aldrig kritiserat.
          </note>
          <note>
            I slutet av förra mandatperioden blev dock konjunkturen något
            bättre. Men trots att konjunkturen blev bättre fortsatte underskotten
            att öka. I takt med att konjunkturen förbättrades, fortsatte den
            borgerliga regeringen att låna till stora, ofinansierade skattesänkningar.
            Det gör att det inte går att hitta någon som helst konjunktureffekt
            om man ser på hur statsfinanserna utvecklades under åtta år av
            borgerlig regering, utan det är ett sluttande plan, från överskott
            hela vägen ned till ett stort underskott som vi sedan ärvde. Hade
            det varit en konjunkturpolitik man drev hade underskotten minskat
            i slutet av mandatperioden, men så var det inte, utan de fortsatte
            att öka.
          </note>
          <note>
            Så går det naturligtvis inte att fortsätta. Även Moderaterna
            insåg senare att det var slut på ofinansierade skattesänkningar.
            Nu låter det som om Moderaterna pratar mycket om ofinansierade
            skattesänkningar igen. Vi får väl se vad som kommer i er budget.
          </note>
          <note>
            För mig är det tydligt att vi nu måste koppla ett fast grepp
            om de offentliga finanserna och om statsbudgeten. Vi kan inte
            fortsätta den moderata politiken med ofinansierade skattesänkningar,
            utan nu handlar det om att kunna finansiera våra reformer.
          </note>
          <note>
            Vad de borgerliga partierna nu vill är däremot väldigt oklart.
            Det står i det utskottsinitiativ som man har tagit i finansutskottet
            att man vill se över hela ramverket. Det är något helt annat än
            man sa i valrörelsen, när man skulle nå 1 procents överskott år
            2018, vilket för övrigt skulle innebära besparingar i 40-miljardersklassen.
            Det ska bli intressant att se när Moderaterna presenterar dem
            i sin vårmotion.
          </note>
          <note>
            Vad är det Moderaterna vill? Va r står man nu? Det var hela det
            finanspolitiska ramverket som man ville se över i utskottsinitiativet.
            Då undrar jag: Vad är det man vill ändra på? Ska man inte ha något
            mål för offentligfinansiellt sparande? Ska vi inte ha några utgiftstak?
            Ska kommunern a kunna gå med stora underskott? E ller är det Finanspolitiska
            rådet som ska avskaffas? Vad är det som är fel?
          </note>
          <note type="speaker">
            Anf. 78 FREDRIK SCHULTE (M):
          </note>
          <note>
            Herr talman! Man kritiserar alltså Moderaterna för att vi inte
            ställde oss bakom överskottsmålet för 20 år sedan, och i samma
            andetag vill man argumentera för att avveckla överskottsmålet.
            Man kritiserar oss för att vi fattade beslut om underskott under
            förra mandatperioden – underskott som Socialdemokraterna själva
            röstade för.
          </note>
          <note>
            Magdalena Andersson talar om att koppla ett fast grepp om de
            offentliga finanserna, och sedan föreslår hon att man ska avveckla
            överskottsmålet. Det finns inte maken till självmotsägelser i
            den socialdemokratiska argumentationen!
          </note>
          <note>
            Sedan försöker man låta påskina att Alliansen och Moderaterna
            skulle vilja nagga det finanspolitiska ramverket i kanten. Vi
            vill ju ta initiativ till ett helhetsgrepp kring de här frågorna,
            i stället för en snabbutredning, som Magdalena Andersson hade
            velat se. Vår grundläggande inställning är att vi snarare vill
            skärpa regelverket för att verkligen garantera att Sverige får
            offentliga finanser i stabilitet.
          </note>
          <note>
            Vi kommer reservationslöst att verka i motsatt riktning mot den
            ansvarslöshet som den socialdemokratiska regeringen nu står för.
            Jag hoppas att väljarna tydligt ser de direkta självmotsägelser
            och glidningar på sanningen som finansministern gör.
          </note>
          <note>
            Det intressanta är återigen hur Magdalena Andersson försöker
            argumentera för att den borgerliga regeringen inte tog ansvar
            för de offentliga finanserna när hon själv på exakt samma sätt
            ville spendera pengar, fast hon ville göra det på höjda bidrag.
            Hon ville låna till bidragshöjningar i stället för skattesänkningar.
          </note>
          <note type="speaker">
            Anf. 79 MONICA GREEN (S):
          </note>
          <note>
            Herr talman! Jag blir uppriktigt sagt ledsen när vi fortfarande
            har ledamöter i den här kammaren som inte vet skillnaden mellan
            bidrag och trygghetsersättning. Det gör mig illa till mods att
            vi har ledamöter som vill låta påskina att människor som är sjuka
            och som skulle behöva en högre ersättning – de har inte fått det
            på väldigt länge – och kanske haft en lång cancersjukdom ska få
            höra: Nej, du ska inte ha något höjt bidrag! Man vet alltså inte
            skillnaden mellan bidrag och ersättning.
          </note>
          <note>
            Det är obehagligt att det finns ledamöter som vill låta påskina
            detta. Men man får ha vilken uppfattning man vill. Jag beklagar
            om man tycker att det är bidrag och om man inte litar på folk,
            så att man måste sänka ersättningarna – de ska hellre gå till
            jobbet än att bli friska. Jag vill ha en politik där vi litar
            på människor, och vi socialdemokrater har en politik där vi litar
            på människor.
          </note>
          <note>
            När den gamla borgerliga regeringen ville sänka skatterna med
            130 miljarder, mest för dem som har det bäst, ville vi hellre
            använda de pengarna till investeringar i utbildning, infrastruktur
            och trygghet för sjuka och arbetslösa. Det tycker jag är ett väldigt
            bra sätt att investera pengar på. Då ökar vi nämligen tryggheten,
            och då ser vi till att människor kommer på fötter igen. Då ökar
            vi framtidstron. Får man en utbildning vågar man också flytta.
            Satsar vi på matchning kan man flytta. Har vi dessutom en infrastruktur
            som fungerar kan man ta jobb som är ännu längre bort från där
            man bor.
          </note>
          <note>
            Vi behöver den politik som den socialdemokratiska regeringen
            nu har satsat på.
          </note>
          <note type="speaker">
            Anf. 80 Finansminister MAGDALENA ANDERSSON (S):
          </note>
          <note>
            Herr talman! Fredrik Schulte säger att vi lade fram förslag på
            exakt samma sätt som alliansregeringen. Det är inte korrekt, för
            vi hade ett bättre saldo. Jag föreslog att man skulle göra av
            med mindre pengar än den borgerliga alliansregeringen gjorde båda
            de år som jag som ekonomisk-politisk talesperson lade fram budgetmotioner
            för riksdagen.
          </note>
          <note>
            Det beror på att det i takt med att läget förbättrades fanns
            anledning att göra av med lite mindre pengar. Då hade vi mött
            det här läget med en bättre nivå på saldot än vad vi har i dagsläget.
          </note>
          <note>
            Vi ärvde underskott som var de största sedan budgetsaneringen.
            Så stora underskott i de offentliga finanserna har vi alltså inte
            haft sedan krisen på 90-talet. Det vi nu har föreslagit i riksdagen
            är en budget där man finansierar alla reformer krona för krona
            och på så sätt kopplar ett fast grepp om de offentliga finanserna.
          </note>
          <note>
            Vi gör också det som vi har sagt före valet. Det kommer att komma
            ett läge där det är dags att se över nivån på det offentlig finansiella
            sparandet.
          </note>
          <note>
            Jag tycker inte riktigt att Fredrik Schulte svarar på frågan:
            Vad är det i det finansiella ramverket som man vill se förändringar
            i? Man har tagit ett utskottsinitiativ där man säger att man vill
            se över hela ramverket. Man är väldigt otydlig med vad det är
            man vill göra. Att se över hela ramverket är något helt annat
            än vad Moderaterna pratade om i valrörelsen. Det löfte man gav
            var att man skulle nå överskottsmålet på 1 procent senast år 2018.
          </note>
          <note>
            Det kommer att bli mycket intressant att följa Moderaterna under
            den kommande tiden i parlamentet, i riksdagen, för att se hur
            man ska spara de 40 miljarder som man har lovat, särskilt som
            man har sagt att man inte ska ta det på välfärden. Då återstår
            väl 40 miljarder när det gäller försvaret, polisen eller den samlade
            utbildningsbudgeten. Det ska bli intressant att följa.
          </note>
          <note>
            Överläggningen var härmed avslutad.
          </note>
          <note>
            § 18 Svar på interpellation 2014/15:380 om svenskt företagsklimat
          </note>
          <note type="speaker">
            Anf. 81 Finansminister MAGDALENA ANDERSSON (S):
          </note>
          <note>
            Herr talman! Erik Andersson har frågat mig vilka åtgärder jag
            avser att vidta för att se över de skatter och avgifter som påverkar
            företagen.
          </note>
          <note>
            Nya, kunskapsintensiva och växande företag är viktiga för jobb-
            och värdeskapande. Det ska vara enkelt att starta och driva företag,
            att kunna växa genom att investera, anställa fler eller exportera.
            Skatter och avgifter är en komponent i detta. Andra viktiga områden
            är till exempel interna ­ tionellt konkurrenskraftiga ramvillkor,
            väl fungerande och effektiva stöd ­ system samt god tillgång till
            kompentent personal. Även samverkan mell ­ an universitet och
            näringsliv, liksom matchning mellan entreprenörer och idéer samt
            rörlighet mellan sektorer och branscher , är viktigt för företagan
            ­ de.
          </note>
          <note>
            Det är viktigt att påpeka att det när det gäller skatters och
            avgifters effekt på företagande och näringsliv inte bara är storleken
            på skatteuttaget som påverkar. Det är också viktigt att skattesystemet
            är robust mot skatteplanering och därmed bidrar till lika förutsättningar
            mellan företagen, att befintliga skatter upplevs som legitima
            och rättvisa samt att skatteredovisning och betalning inte är
            onödigt administrativt betungande. Åtgärder inom skatteområdet
            kan därför förbättra företagsklimatet i landet även om de inte
            explicit syftar till att sänka skatteuttaget.
          </note>
          <note>
            När det gäller bolagsskatt som procent av bnp ligger Sverige
            under genomsnittet i OECD. Snittet för 2012 var 2,88 procent,
            och Sveriges bolagsskattekvot låg då på 2,57 procent. Även som
            andel av de totala skatteintäkterna ligger Sverige under OECD:s
            genomsnitt, som var 8,53 procent jämfört med 6,08 procent för
            Sverige. Den svenska bolagsskattesatsen på 22 procent är också
            lägre än snittet för OECD, som är på 23,4 procent.
          </note>
          <note>
            Regeringen har tillsatt flera utredningar med ambitionen att
            förbättra företagsklimatet. Den nämnda nya entreprenörskapsutredningen
            ska till exempel redogöra för hur beskattningen av entreprenörer
            och ägare av företag är utformad i ett urval av viktiga konkurrentländer.
          </note>
          <note type="speaker">
            Anf. 82 ERIK ANDERSSON (M):
          </note>
          <note>
            Herr talman! Jag vill givetvis tacka finansministern för svaret.
          </note>
          <note>
            Entreprenörskapskommittén tillsattes för att se över hela det
            svenska företagsklimatet, inklusive skatter och avgifter. Jag
            kan konstatera att finansministern delar min uppfattning att det
            ska vara enkelt att starta och driva företag, och skatter och
            avgifter är en komponent i detta.
          </note>
          <note>
            Givetvis finns det en massa andra faktorer som är viktiga och
            som påverkar företagsklimatet. Jag kan nämna ett rättssäkert system
            och att man håller ingångna avtal. Det gäller även att vi har
            myndigheter som bemöter företagen på ett bra sätt. Där vill jag
            framhäva skattemyndigheten, som verkligen har gått från att leta
            fel till att hjälpa oss att göra rätt. Det tycker jag är väldigt
            bra, herr talman. Skattemyndigheten är också uppskattad av privatpersoner,
            inte bara av företag.
          </note>
          <note>
            Men det finns andra faktorer. Det handlar ytterst om tillit och
            förtroende mellan parterna. Det handlar också om förtroende och
            förutsägbarhet i fråga om vilken politik som ska gälla framöver.
          </note>
          <note>
            Företagarna är ett kämpande folk. De tål mycket, men de tål inte
            allt. Någonstans går en gräns för när man väljer att starta företag
            eller att behålla sitt företag och driva det vidare eller att
            lägga ned det. Det finns en gräns då de anser att det kanske är
            enklare att vara anställd.
          </note>
          <note>
            Skatter och kostnader för arbetskraft, inklusive sociala avgifter,
            är en av de stora kostnadsposterna för många företag som direkt
            påverkar lönsamheten och risken med att driva ett företag. Nu
            aviseras en höjning av arbetsgivaravgiften för unga, ett försämrat
            ROT-avdrag, ett halverat RUT-avdrag och en höjd bensinskatt och
            dieselskatt. Då undrar jag, herr talman: Hur kan detta förbättra
            det svenska företagsklimatet?
          </note>
          <note>
            Vi måste bli bättre på att se till att företagare och företag
            väljer att stanna kvar i Sverige, så att vi kan se att hela landet
            kan växa.
          </note>
          <note>
            Regeringens aviserade politik slår hårt mot hela landet, i synnerhet
            mot dem som kanske inte har så många alternativ ute i landsbygden.
            Då tänker jag särskilt på den aviserade höjningen av bensinskatten
            och dieselskatten.
          </note>
          <note>
            Finansministern avslutar sitt svar med att säga:
          </note>
          <note>
            ”Regeringen har tillsatt flera utredningar med ambitionen att
            förbättra företagsklimatet. Den nämnda nya entreprenörskapsutredningen
            ska till exempel redogöra för hur beskattningen av entreprenörer
            och ägare av företag är utformad i ett urval av viktiga konkurrentländer.”
          </note>
          <note>
            Kan finansministern nämna ett förslag där regeringen tänker förbättra
            företagsklimatet?
          </note>
          <note>
            Givetvis ska näringsliv och stat samtala, men att utlysa ett
            innovationsråd och en industrikansler är nog mer ett slag i luften
            än en reell politik som gynnar företagandet och i synnerhet småföretagandet.
          </note>
          <note>
            Vi vet redan att det totala skattetrycket är högre i Sverige
            än i övriga OECD-länder. Det må vara att bolagsskatten ligger
            lägre i Sverige, på 22 procent jämfört med 23,4 procent för snittet
            i OECD. Men ansåg Socialdemokraterna att det var ett bra förslag
            när bolagsskatten sänktes senast, eller röstade ni emot den sänkningen?
          </note>
          <note>
            Herr talman! Jag anser inte att finansministern riktigt har svarat
            på min fråga om vilka åtgärder finansministern tänker vidta för
            att se över de skatter och avgifter som påverkar företagen. Av
            svaret kan jag utläsa att man tänker titta på hur det ser ut i
            ett antal konkurrentländer och inget mer. Det blir inga förslag
            när det gäller skatter och avgifter för företagen den kommande
            mandatperioden, som jag har förstått av detta svar.
          </note>
          <note type="speaker">
            Anf. 83 Finansminister MAGDALENA ANDERSSON (S):
          </note>
          <note>
            Herr talman! Hur skatter påverkar företagsklimatet handlar också
            om hur man använder skattepengarna. På Erik Andersson låter det
            som om alla skattehöjningar eller skatteförändringar nödvändigtvis
            är negativa för företagsklimatet. Men om man använder pengarna
            på ett begåvat sätt kan det faktiskt stärka företagsklimatet.
            Annars skulle det vara betydligt färre jobb och sämre tillväxt
            i länder som har högre skatteuttag än i länder som har lägre skatteuttag,
            och det är väldigt svårt att hitta något belägg för den tesen.
          </note>
          <note>
            I stället handlar det om att ta ut skatterna på ett begåvat sätt
            och sedan också använda pengarna på ett begåvat sätt. Här har
            regeringen förslag på en rad satsningar som kommer att förbättra
            företagsklimatet. Det handlar till exempel om de ökade satsningar
            på järnvägsunderhåll som vi presenterade i dag och som betyder
            mycket för svenska företag. Detta innebär upp till 20 procents
            ökning av järnvägsunderhållet, vilket naturligtvis underlättar
            för företag att få fram de insatsvaror man behöver till fabriken
            och också få ut sina exportprodukter från fabriken och vidare
            ut i världen. Behovet av en väl fungerande järnväg är någonting
            som näringslivet ofta tar upp när man diskuterar med dem.
          </note>
          <note>
            Jag träffade ett gäng företagare från Stockholmsregionen för
            några veckor sedan. De beskrev hur jobbigt de tyckte det var att
            rekrytera inte minst unga personer till företagen, eftersom det
            är sådana problem på bostadsmarknaden här i storstadsregionen.
            Det handlade till exempel om ett dataspelsföretag som behövde
            rekrytera unga ingenjörer som har studerat vid universitet i andra
            delar av landet och som man nu vill rekrytera till Stockholm.
            Bostadsmarknaden var ett verkligt hinder för dessa företag när
            det gällde att rekrytera, och det är klart att en satsning på
            att bygga nya bostäder, inte minst i våra storstadsregioner, också
            möjliggör för de här företagen att kunna rekrytera.
          </note>
          <note>
            På samma sätt vill vi genomföra satsningar på företagsklimatet,
            bland annat via det innovationsråd med samverkansprogram som statsministern
            kommer att leda och som kommer att vara ett forum för nya idéer.
            Där kommer man att diskutera det svenska näringslivets vidare
            utveckling i Sverige, och det ska också vara basen för ett antal
            samverkansprogram.
          </note>
          <note>
            För ett litet land som Sverige som ska klara sig i den globala
            konkurrensen är det såklart bättre att näringslivet tillsammans
            med forskningen och politiken diskuterar hur vi ska kunna använda
            våra resurser på allra bästa sätt för att bygga Sverige starkt
            inom de områden där vi har potential än att var och en sitter
            på sin egen kammare och funderar.
          </note>
          <note type="speaker">
            Anf. 84 ERIK ANDERSSON (M):
          </note>
          <note>
            Herr talman! Jag är väldigt glad över att statsministern pratar
            med näringslivet i ett innovationsråd. Jag brukar prata med näringslivet
            varje vecka, men jag behöver inget innovationsråd eller någon
            industrikansler för det.
          </note>
          <note>
            Varför valde man att ta bort skatter och avgifter från utredningen?
            Det är bara en fråga. Det handlar ju om en utredning där man skulle
            kunna se om det finns skadliga skatter för företagen eller om
            det finns andra skatter som är bra.
          </note>
          <note>
            Det låter nästan på Socialdemokraterna som att vi endast vill
            sänka skatter. Nej, det vill vi inte – absolut inte. Men vi ser
            helt enkelt att vissa skatter är skadliga och att vissa skatter
            är nödvändiga.
          </note>
          <note>
            Regeringens satsningar på järnvägsunderhållet är bra. Det handlar
            om 620 miljoner kronor. Alliansregeringen fördubblade satsningen
            på järnvägsunderhållet, och jag tänkte höra med finansministern,
            herr talman, hur många kilometer järnväg man kan underhålla för
            620 miljoner. Inte så jättemånga, känns det som.
          </note>
          <note>
            Vilka idéer har den socialdemokratiska regeringen när det gäller
            problemen på bostadsmarknaden? Jo, det är Miljöpartiets och bostadsminister
            Kaplans planer på att bygga baracker som blir väldigt dyra med
            tanke på att de inte kan stå så länge med gällande lagstiftning.
          </note>
          <note>
            Jag undrar hur det kommer sig att Socialdemokraterna valde att
            ta bort skatter och avgifter från utredningen. I stället har man
            valt att bara titta på ett par intressanta konkurrentländer till
            Sverige för att se om det är något man ska göra. Om man då, när
            man tittar på länder som man anser vara konkurrenter till Sverige,
            kommer fram till att det finns vissa skatter och avgifter som
            är skadliga för landet och som man kanske skulle ändra på, är
            då finansministern beredd att göra en ändring och möjligtvis sänka
            skatten eller höja den? Jag skulle gärna vilja veta om finansministern
            är beredd att titta på detta.
          </note>
          <note type="speaker">
            Anf. 85 MONICA GREEN (S):
          </note>
          <note>
            Herr talman! Det är intressant att diskutera företagsklimatet.
            Det är oerhört viktigt att vi har ett gott företagsklimat.
          </note>
          <note>
            Men man måste också väga in fler saker. Jag tror att en del ledamöter
            bara ser i en snäv cirkel och inte sammanhanget, till exempel
            hur viktigt det är att man har en bra matchning över hela landet
            och en bra utbildningsnivå för alla och inte bara för dem som
            är om sig och kring sig och kommer från studievana hem. Har man
            en hög utbildningsnivå får man också ett bättre företagsklimat,
            eftersom företagen får lättare att rekrytera.
          </note>
          <note>
            Sådana saker tycker jag att man behöver väga in när man pratar
            om företagsklimat.
          </note>
          <note>
            En annan sak som jag tycker att man behöver väga in är samförstånd
            mellan parterna. Det är viktigt att arbetsgivare och fackföreningar
            är jämbördiga parter så att man kan diskutera sig fram till sjysta
            villkor och bra löner för dem man anställer på arbetsplatsen.
          </note>
          <note>
            Sådant kan företag och fackföreningar komma överens om ifall
            man är jämbördiga parter. Det är också viktigt i företagsklimatet,
            enligt mitt sätt att se det.
          </note>
          <note>
            Jag har också noterat att det är många som ofta pratar om skattesubventioner
            när man talar om bättre företagsklimat: Just vår bransch behöver
            skattesubventioner. I övrigt tycker vi att det ska vara konkurrens
            på lika villkor, men just hos oss behöver det vara skattesubventioner.
          </note>
          <note>
            Jag tycker att man ofta hör den glidningen, och jag beklagar
            att man inte kan se det i sin helhet. Nu har vi haft en borgerlig
            regering som sänkte skatterna med 130 miljarder, mest för dem
            som hade det bäst, och det är klart att då har vi ju inte haft
            dessa pengar att göra investeringar till järnvägen. Om det nu
            är så som jag nyss hörde en moderat antyda, att det var för lite
            till järnvägsunderhållet, så blir det ju spännande att se när
            skuggbudgeten kommer om Moderaterna har ännu mer pengar till järnvägsunderhållet.
            Då får vi se var dessa pengar i så fall tas ifrån.
          </note>
          <note>
            Jag är glad över att vi nu har en socialdemokratisk regering
            som satsar på utbildning och byggande och på trygga människor,
            eftersom trygga människor vågar mer. Vi ska också ha ett innovationsråd,
            även om det antyddes här att det kanske inte behövs. Men jag är
            glad över att det införs och att vi nu kan se framåt igen och
            ta oss ur det läge som vi är i.
          </note>
          <note type="speaker">
            Anf. 86 Finansminister MAGDALENA ANDERSSON (S):
          </note>
          <note>
            Herr talman! Jag noterade också att Erik Andersson tyckte att
            järnvägssatsningen var för liten. Då var det ju väldigt synd att
            Erik Andersson satt här i kammaren i december och röstade emot
            en satsning på järnvägen. Jag ser fram emot de stora järnvägssatsningar
            som nu kommer i den moderata skuggbudgeten i början av maj. Det
            ska bli intressant att följa detta.
          </note>
          <note>
            Vad gäller Entreprenörskapskommittén har vi gjort om uppdraget
            till den och har, precis som Erik Andersson påpekar, sagt att
            man ska se över beskattningen för entreprenörer och ägare i ett
            urval av viktiga konkurrentländer.
          </note>
          <note>
            En del andra skattefrågor har vi flyttat över till andra utredningar,
            och det beror på att skattefrågor, inte minst 3:12-frågorna, är
            oerhört lagtekniskt komplicerade. Vi har gjort bedömningen att
            det är bättre att göra dem i särskilda skatteutredningar, och
            därför har den utredning om översyn av beskattning vid ägarskiften
            i fåmansföretag fått i tilläggsuppdrag att också göra en större
            översyn av 3:12-regelverken. Det är en översyn som kräver väldigt
            stor detaljkunskap, och därför har vi bedömt att det är bättre
            att se över det i ett rent skattesammanhang.
          </note>
          <note>
            Här kan vi också påpeka att det sedan tidigare finns en utredning
            om skatteregler för incitamentsprogram, och det är självklart
            att om det kommer förslag på förändringar som är förnuftiga och
            vettiga kommer vi att titta på dem.
          </note>
          <note>
            Däremot är det tydligt att vi behöver driva en mer ansvarsfull
            ekonomisk politik än vad man tidigare har gjort. Den tidigare
            politiska eran med stora ofinansierade skattesänkningar som har
            skapat stora underskott i de offentliga finanserna kan inte fortsätta.
            Nu handlar det om att ta ett fast grepp om de offentliga finanserna.
          </note>
          <note type="speaker">
            Anf. 87 ERIK ANDERSSON (M):
          </note>
          <note>
            Herr talman! Jag vill börja med att svara Monica Green. Min minnesbild
            i fråga om järnvägen är att jag inte nämnde att det skulle vara
            för lite eller för mycket. Jag frågade hur mycket pengarna räckte
            till – om jag minns helt rätt. Hur många kilometer räcker satsningen
            på 620 miljoner till? Det var min fråga. Jag sa att det var bra
            att man satsar på järnvägen. Underhåll är bra. Om man har investerat
            i något ska man underhålla det också. Annars är det kapitalförstöring.
          </note>
          <note>
            Om jag förstår finansministern rätt kommer man att även titta
            på frågorna om skatter och avgifter – fast i andra utredningar.
            Det är glädjande med ett sådant besked. Låt mig ge ett svar till
            både finansministern och Monica Green. Det finns givetvis andra
            saker som är viktiga för företag än skatter och avgifter, men
            skatter och avgifter är en viktig komponent i ett företag och
            en kostnad för ett företag.
          </note>
          <note>
            Det finns fler saker som är viktiga, som jag nämnde i mitt inledningsanförande,
            till exempel att respektera ingångna avtal, ett rättssäkert samhälle,
            lika konkurrensvillkor och utbildning. Det finns många viktiga
            faktorer för svenskt företagsklimat. Jag kan börja från början
            och säga att utbildningen i förskolan är viktig för svenskt företagande.
            Det är klart att allt är viktigt, men nu pratar vi om varför man
            valde att ta bort frågan om skatter och avgifter från utredningen.
          </note>
          <note>
            Det är bra med samtal mellan parterna. Staten och kapitalet har
            alltid samtalat med varandra under tidernas gång. Men samtalen
            ska ske inte bara med de stora företagen utan också med de små
            och medelstora företagen.
          </note>
          <note>
            Herr talman! Jag tackar för svaret.
          </note>
          <note type="speaker">
            Anf. 88 MONICA GREEN (S):
          </note>
          <note>
            Herr talman! Jag tror också att Erik Andersson frågade hur mycket
            satsningarna räcker till. Men sedan lade Erik Andersson till att
            han tyckte att det verkade vara lite.
          </note>
          <note>
            Erik Andersson hade förstås kunnat rösta ja till vår satsning
            redan den 3 december. Jag beklagar att Moderaterna, Sverigedemokraterna,
            Centern, Kristdemokraterna och Folkpartiet gjorde gemensam sak
            och röstade nej till anslagen till högre satsningar på järnvägsunderhåll
            och investeringar i infrastruktur – och dessutom röstade nej till
            alla andra oerhört viktiga satsningar som vi hade lagt fram förslag
            om. Vi tappar nu nästan ett helt år av reformarbete. Men vi får
            återkomma.
          </note>
          <note>
            Vi diskuterar ett gott företagsklimat. Min ingång var att vi
            behöver väga in många fler saker för att få ett gott företagsklimat,
            bland annat bra matchning och utbildning i hela landet så att
            även de som kommer från inte studievana hem har möjlighet att
            få utbildning.
          </note>
          <note type="speaker">
            Anf. 89 Finansminister MAGDALENA ANDERSSON (S):
          </note>
          <note>
            Herr talman! Jag vill tacka Erik Andersson för en intressant
            och bra interpellationsdebatt. Jag vill också tacka Erik Andersson
            för hans engagemang i frågor om svensk företagsamhet och för goda
            villkor för både små och stora företag. Det är viktigt att vi
            har en gemensam syn i dessa frågor mellan många olika partier.
            Även om vi har lite olika idéer om hur vi ska nå dit är det bra
            att vi alla värnar om de svenska företagen, både stora och små,
            och ett gott företagsklimat.
          </note>
          <note>
            Jag uppskattar också Erik Anderssons engagemang för järnvägsunderhåll.
            Det är bra att det finns många riksdagsledamöter som tycker att
            det är viktigt att underhålla järnvägen. Den satsning som regeringen
            har presenterat i dag innebär för nästa år en nästan 20-procentig
            ökning av järnvägsunderhållet. Det är en rejäl förbättring, som
            vi hoppas ska ge resultat så att det blir något färre problem
            med järnvägsunderhållet.
          </note>
          <note>
            Med ett gott företagsklimat räcker det inte bara att underhålla
            järnvägen. Det innebär att en del ny järnväg behöver byggas. Vi
            hoppas naturligtvis att det ska finnas många företag i Sverige
            som behöver varor till sina fabriker och som exporterar stora
            mängder varor ut i resten av världen. Då behöver vi investera
            mycket i infrastruktur.
          </note>
          <note>
            För att detta ska bli möjligt behöver vi på olika sätt arbeta
            för ett gott företagsklimat i Sverige. Precis som Erik Andersson
            säger är det viktigt att det finns väl fungerande institutioner,
            att avtal hålls, att det finns en väl fungerande skatteadministration
            och att byråkratin fungerar bra.
          </note>
          <note>
            Infrastrukturen är viktig, och det ska vara möjligt för företag
            att rekrytera kompetent arbetskraft. Människor ska kunna vidareutbildas
            så att de kan ta de jobb som finns, och det ska finnas en väl
            fungerande välfärd i form av äldreomsorg och barnomsorg så att
            människor kan arbeta på fabriken och få stöd att ta hand om sina
            barn och äldre.
          </note>
          <note>
            Överläggningen var härmed avslutad.
          </note>
          <note>
            § 19 Svar på interpellation 2014/15:359 om behov av ökad spår
            ­ kapacitet Stockholm–Uppsala
          </note>
          <note type="speaker">
            Anf. 90 Statsrådet ANNA JOHANSSON (S):
          </note>
          <note>
            Herr talman! Niclas Malmberg har frågat mig om det är aktuellt
            med tilläggsdirektiv till Trafikverket för att utvidga Sverigeförhandlingarna
            även för snabbtåg norr om Stockholm.
          </note>
          <note>
            Regeringen har inga planer på att utvidga Sverigeförhandlingens
            uppdrag för att titta på en snabbtågsförbindelse mellan Stockholm
            och Uppsala.
          </note>
          <note>
            Alla åtgärder i Nationell transportplan kommer naturligtvis inte
            att hanteras inom ramen för Sverigeförhandlingen, och nu pågår
            ett förberedande arbete inför en ny nationell plan med bäring
            på perioden 2018–2029. Trafikverket kommer inom kort att få ett
            uppdrag att börja med inriktningsplanering inför den kommande
            åtgärdsplaneringen.
          </note>
          <note>
            I Nationell transportplan 2014–2025 finns sträckan Skavstaby–Arlan
            ­ da–Uppsala med som en utpekad brist, och Trafikverket har nu
            också startat en åtgärdsvalsstudie för att utreda kapacitetsbristen
            och ge förslag till åtgärder. Det är också avsatt 300 miljoner
            kronor för trimningsåtgärder på hela sträckan Uppsala–Stockholm.
          </note>
          <note>
            Järnvägstrafiken på sträckan Stockholm–Uppsala är av vikt, inte
            minst mot den bakgrund som Niclas Malmberg själv lyfter fram,
            det vill säga den snabba befolkningstillväxten samt att pendlingen
            på sträckan ökar i båda riktningarna. Frågan om eventuella åtgärder
            återkommer vi till i den kommande åtgärdsplaneringen, och därmed
            anser jag interpellationen besvarad.
          </note>
          <note type="speaker">
            Anf. 91 NICLAS MALMBERG (MP):
          </note>
          <note>
            Herr talman! Stort tack för ett tydligt svar!
          </note>
          <note>
            Frågan om att få en förbättrad kapacitet på järnvägen söder om
            Uppsala är inte ny. När vi för tio år sedan knöt ihop pendeltågstrafiken
            mellan UL och SL över länsgränsen var ambitionen att få till stånd
            tågstopp i nya orter, i Bergsbrunna och Alsike. Beskedet vi då
            fick från dåvarande Banverket var att spårkapaciteten tyvärr var
            otillräcklig. Det gick inte att stanna tågen i ytterligare kransorter.
          </note>
          <note>
            Sedan dess har frågan varit av högsta politiska prioritet i regionen.
            Socialdemokraterna, Miljöpartiet och andra partier från Uppsala
            län har drivit frågan. Det har bland annat handlat om att skapa
            bättre pendlingsförhållanden för dem som bor i dessa orter och
            att med hjälp av fler tågstopp arbeta med klimatsmart bostadsplanering.
            Vi behöver först få till stånd ytterligare tågstopp för att kunna
            utveckla orterna.
          </note>
          <note>
            Tyvärr har positionerna inte flyttats fram dessa tio år. Trimningsåtgärder
            är inte tillräckliga. Visst löser de problem med förseningar,
            men de skapar inte förutsättningar att stanna tågen vid ytterligare
            orter. Vi i Uppsala län kommer naturligtvis att försöka vässa
            våra argument för att Trafikverket framöver ska få med även en
            förstärkning av spårkapaciteten söder om Uppsala i den kommande
            planeringen inför den infrastrukturproposition som ska läggas
            fram.
          </note>
          <note type="speaker">
            Anf. 92 Statsrådet ANNA JOHANSSON (S):
          </note>
          <note>
            Herr talman! Precis som jag sa i mitt svar hanteras inte alla
            planerade infrastruktursatsningar de kommande åren inom ramen
            för Sverigeför ­ handlingen. Det pågår ett alldeles vanligt beredningsarbete
            inom Trafik ­ verket som handlar om att identifiera brister och
            så småningom i den natio ­ nella planen lägga fram förslag på
            åtgärder som regeringen ska fatta beslut om.
          </note>
          <note>
            Att inte lägga in ett uppdrag till Trafikverket om att utvidga
            Sverigeförhandlingen till att också bygga ut en höghastighetsbana
            – det är vad Sverigeförhandlingen i första hand gäller – är inte
            detsamma som att sträckan inte kommer att prioriteras alls i den
            kommande nationella planen. Det här är en bana som jag tror att
            de flesta är överens om att det finns stora kapacitetsbrister
            i.
          </note>
          <note>
            Däremot är jag inte övertygad om att just en höghastighetsbana
            med många stopp skulle vara en så bra idé. Om en bana ska kunna
            ha en hög hastighet bygger det på att man stannar på ganska få
            ställen. Möjligen är det så att en höghastighetsbana är ett något
            dyrt alternativ och kanske inte det allra lämpligaste på lite
            kortare pendlingssträckor där det handlar om att få många stopp
            och kunna öka arbetspendlingen. Men som sagt kan det behövas åtgärder
            på sträckan; det tror jag att alla bedömare är överens om.
          </note>
          <note type="speaker">
            Anf. 93 NICLAS MALMBERG (MP):
          </note>
          <note>
            Herr talman! Det finns ett missförstånd som behöver klaras ut.
            Infrastrukturministern talar om att snabbhastighetståg inte skulle
            lösa problematiken med fler tågstopp. Sakerna hänger samman, fast
            på ett lite annor ­ lunda sätt.
          </note>
          <note>
            Om vi kan etablera snabbhastighetståg norr om Stockholm upp till
            Uppsala och kanske vidare ända upp till Gävle frigör det spårkapacitet
            på befintlig bana. Den ursprungliga tanken för tio år sedan, när
            vi först brottades med problematiken, var att komplettera nuvarande
            dubbelspår med ytterligare två spår för att kunna få fyra spår.
            När sedan själva projekten kring Sverigeförhandlingarna kom till
            stånd och en tanke om utbyggnad med snabbhastighetståg väcktes
            var det fråga om en alternativ lösning på problemet: att etablera
            snabbhastighetståg norr om Stockholm upp till Uppsala för att
            därigenom frigöra kapacitet på befintligt dubbelspår och lösa
            problemet på det sättet i stället. Naturligtvis är det inte då
            snabbhastighetstågen som ska stanna i de mindre kransorterna mellan
            Stockholm och Uppsala, men vi frigör kapacitet på befintligt spår.
          </note>
          <note type="speaker">
            Anf. 94 Statsrådet ANNA JOHANSSON (S):
          </note>
          <note>
            Herr talman! Då blir det fråga om en lämplighetsbedömning. Det
            skulle innebära en stor kostnad att bygga höghastighetsbana. Det
            är naturligtvis ett väldigt stort ekonomiskt åtagande att bygga
            ut höghastighetsbanor över huvud taget. Innan man fattar ett sådant
            beslut ska man vara väldigt klar över att just den åtgärden är
            den som är mest rimlig och bäst löser de problem som man upplever
            i en viss region. I just det här fallet är det möjligt att andra
            lösningar är lika bra eller kanske till och med bättre för att
            komma till rätta med bekymren.
          </note>
          <note>
            Som sagt återkommer vi så småningom, först i infrastrukturproposi
            ­ tionen 2016 och sedan i en nationell plan 2018, med åtgärder
            som förhopp ­ ningsvis ska lösa problem på lite olika håll i landet,
            inte minst norr om Stockholm mot Uppsala.
          </note>
          <note type="speaker">
            Anf. 95 NICLAS MALMBERG (MP):
          </note>
          <note>
            Herr talman! Det är två problem vi vill lösa, dels naturligtvis
            problemet med den snabba trafikeringen, att man från Uppsala eller
            Gävle ska kunna ta sig snabbt söderut mot Stockholm, Göteborg
            och Malmö, dels problemet med att kunna etablera fler tågstopp
            för pendlingstrafiken mellan Stockholm och Uppsala. Vi får återkomma
            gemensamt till hur vi löser båda dessa problem. Det är inte så
            att en snabbhastighetslösning bara tar fasta på att lösa det ena
            problemet, utan en sådan skulle kunna bidra till att lösa båda
            problemen. Därför tror jag att det är väl värt investeringen.
            Jag hoppas att vi gemensamt hittar en lösning framöver.
          </note>
          <note type="speaker">
            Anf. 96 Statsrådet ANNA JOHANSSON (S):
          </note>
          <note>
            Herr talman! Även om önskemålen och behoven kan se lite olika
            ut finns det i alla fall en stor samstämmighet om att det behövs
            stora investeringar på järnvägsområdet i Sverige de närmaste åren.
            Det handlar om att öka kapaciteten genom att bygga nya banor,
            men i minst lika hög utsträckning om att vårda, underhålla och
            förbättra kvaliteten i de banor vi redan har; den kapacitetsbrist
            som finns beror delvis på att det är för dålig kvalitet på befintliga
            banor.
          </note>
          <note>
            Den satsning som regeringen presenterar i dag, med 600 miljoner
            till järnvägsunderhåll under detta år och sedan 1,2 miljarder
            per år under resten av mandatperioden, kommer naturligtvis att
            göra stor skillnad för möjligheterna att åka med tåg och skicka
            gods med tåg i Sverige. Det är en satsning som är oerhört välkommen
            och dessutom helt nödvändig för Sveriges konkurrenskraft och möjligheter
            att ställa om till ett mer miljösmart resande. Just i dag kan
            vi vara nöjda med den åtgärden; så småningom får vi återkomma
            med ytterligare ambitioner.
          </note>
          <note>
            Överläggningen var härmed avslutad.
          </note>
          <note>
            § 20 Svar på interpellation 2014/15:351 om konsekvenser av bort
            ­ tagande av den s.k. bortre parentesen i sjukförsäkringen
          </note>
          <note type="speaker">
            Anf. 97 Socialförsäkringsminister ANNIKA STRANDHÄLL (S):
          </note>
          <note>
            Herr talman! Mats Persson har frågat mig om jag tagit initiativ
            till en analys för att bedöma vilka effekter det skulle få för
            kvinnors respektive mäns sjukskrivningstal om man avskaffade den
            så kallade bortre parentesen i sjukförsäkringen. Vidare frågar
            han om jag bedömer att det skulle underlätta för regeringen att
            nå målet om lägst arbetslöshet i EU år 2020 om den så kallade
            bortre parentesen avskaffades.
          </note>
          <note>
            Regeringen har en viktig uppgift att sänka arbetslösheten till
            att år 2020 vara lägst i EU. Regeringen har också formulerat att
            arbetslösheten ska minska genom att antalet personer som arbetar
            och antalet arbetade timmar i ekonomin ökar. Reformen av sjukförsäkringen
            kommer därmed inte att bidra till att uppfylla regeringens mål
            om lägst arbetslöshet i EU 2020.
          </note>
          <note>
            Syftet med att ta bort den bortre tidsgränsen i sjukförsäkringen
            är att skapa en mer human och mer förutsägbar sjukförsäkring.
            Sjukförsäkringen ska ge trygghet, och ersättning ska lämnas under
            den tid det tar för individen att återfå arbetsförmågan. Det är
            inte värdigt att människor som är sjuka och inte kan arbeta ska
            tvingas lämna sjukförsäkringen om och om igen.
          </note>
          <note>
            Sedan den bortre tidsgränsen infördes år 2010 har människor vid
            uppskattningsvis 100 000 tillfällen utförsäkrats från sjukförsäkringen.
            I ca 10 000 fall handlar det om en andra utförsäkring, och nu
            börjar människor utförsäkras för tredje gången. Cirka två av tre
            som utförsäkras är kvinnor. Utförsäkringarna har i många fall
            medfört lidande för de drabbade. Många har fått vidkännas betydande
            ekonomiska förluster, och antalet personer i behov av stöd från
            kommunernas socialtjänst har ökat.
          </note>
          <note>
            Samtidigt som antalet utförsäkrade har varit mycket stort har
            sjukpenningtalet stigit med 67 procent för kvinnor och 43 procent
            för män sedan december 2010, och det fortsätter att stiga, trots
            att den bortre tidsgränsen ännu finns kvar. Ca 80 procent av dem
            som tvingas bort från sjukförsäkringen återkommer i dagsläget
            till sjukförsäkringen efter den tre månader långa karenstiden.
          </note>
          <note>
            Jag delar Mats Perssons uppfattning att man måste ha ett jämställdhetsperspektiv
            i arbetet med att komma till rätta med den ökande sjukfrånvaron.
            Jag kan dock inte se att det skulle förbättra jämställdheten att
            nästan 70 000 kvinnor har tvingats bort från sjukförsäkringen.
            I stället behövs åtgärder som förbättrar arbets- och livssituationen
            för kvinnor.
          </note>
          <note>
            Jag kan som exempel på sådana åtgärder nämna att regeringen gett
            Arbetsmiljöverket i uppdrag att göra särskilda förebyggande insatser
            inom kvinnodominerade sektorer av arbetsmarknaden och att föräldrapenningen
            kommer att ges en mer jämställd inriktning.
          </note>
          <note>
            Jag kommer även att inleda samtal med arbetsgivare och fackliga
            organisationer verksamma inom de kvinnodominerade sektorerna på
            arbetsmarknaden för att vi gemensamt ska kunna vidta åtgärder
            i syfte att förbättra kvinnors hälsa i arbetslivet.
          </note>
          <note type="speaker">
            Anf. 98 MATS PERSSON (FP):
          </note>
          <note>
            Herr talman! Jag tackar socialförsäkringsministern för svaret.
            Det här är en viktig och angelägen fråga som rymmer hur människor
            ska kunna komma tillbaka till arbetsmarknaden efter att ha varit
            sjukskrivna. När man lyssnar på ministern kan man få intrycket
            att det finns en syn att aktiva insatser för att få tillbaka människor
            till arbetslivet är helt fel väg att gå.
          </note>
          <note>
            Historien lär oss någonting helt annat. När vi hade den bortre
            parentesen förra gången innebar den tillsammans med den då förda
            politiken att utanförskapet ökade i början av 2000-talet. Människor
            hamnade i passiva sjukskrivningar och förtidspensionerades i onödan.
          </note>
          <note>
            Herr talman! Varje gång en människa går från sjukskrivning till
            arbete är det en vinst för samhället. Men det är framför allt
            en vinst för den enskilde som lämnar sjukskrivning för att kunna
            komma tillbaka till arbetsmarknaden. Den har en arbetsplats att
            gå till, en roll att fylla och en egen inkomst.
          </note>
          <note>
            För att lyckas med det krävs det aktiva åtgärder, rehabiliteringsinsatser
            och att människor inte fastnar i passiva sjukskrivningar. Där
            har införandet av den bortre parentesen varit viktig. Varje gång
            en människa kan lämna en sjukskrivning för att få arbete – ministern
            var inne på att det i många fall inte är möjligt – är det en vinst
            både för samhället och för den enskilde.
          </note>
          <note>
            Ministern säger i sitt svar i sitt svar att man vill göra sjukförsäkringen
            mer human. Vad är mer humant i att människor flyttas från en passiv
            sjukskrivning till en förtidspension helt i onödan? Vad är humant
            i att människor hamnar i passiva sjukskrivningar år efter år?
          </note>
          <note>
            Herr talman! I dagsläget bedömer Försäkringskassan att kostnaderna
            för sjukskrivningar kommer att öka med 17 miljarder kronor fram
            till 2019. I det läget aviserar regeringen att den kommer att
            införa de regler som en gång i tiden bidrog till att sjukskrivningarna
            var på en ännu högre nivå än vad de är i dag. Det är för mig helt
            obegripligt.
          </note>
          <note>
            Jag vill upprepa min fråga. På vilket sätt underlättas målet
            om högre sysselsättning – som jag hoppas och tror att regeringen
            egentligen vill ha – av att ta bort den bortre parentesen? På
            vilket sätt är det mer humant att återigen införa passiva sjukskrivningar?
          </note>
          <note type="speaker">
            Anf. 99 LOTTA FINSTORP (M):
          </note>
          <note>
            Herr talman! Jag är en av ledamöterna som satt med i den parlamentariska
            socialförsäkringsutredningen. Den är just nu ute på remiss. Jag
            är väldigt förvånad över att socialförsäkringsministern kör över
            remissinstanserna och inte inväntar deras synpunkter utan nu går
            ut och säger att den bortre tidsgränsen ska tas bort redan den
            1 januari 2016.
          </note>
          <note>
            Det den parlamentariska socialförsäkringsutredningen konstaterade
            i bred samsyn och enighet var att för att man ska kunna ta bort
            den bortre tidsgränsen krävs det mycket tuffa kontrollstationer
            för den enskilde avseende rehabilitering. I Alliansens särskilda
            yttrande skriver vi också att man absolut kan ta bort den bortre
            tidsgränsen. Men då måste man försäkra sig om att den enskilde
            verkligen får en mycket adekvat och kvalificerad rehabilitering.
          </note>
          <note>
            Vi var också i utredningen eniga om att för att man över huvud
            taget ska kunna diskutera om man ska ta bort den ska man ha gjort
            uppföljningar av kontrollstationerna så att man verkligen kan
            se att den enskilde får det stöd och den hjälp som den behöver.
          </note>
          <note>
            Vi måste också komma ihåg varför den bortre tidsgränsen tillkom.
            Det var för att statsminister Göran Persson tillsatte Hedborgsutredningen
            2006 eftersom man såg att sjukskrivningstalen ökade på ett väldigt
            negativt sätt och väldigt mycket.
          </note>
          <note>
            Det Hedborgs utredning kom fram till 2006 var väldigt tydligt.
            Man borde ha dessa tidsgränser för att hjälpa människor tillbaka
            till arbete. Återgång till arbete är själva nyckeln. När människor
            hamnade i utanförskap gömdes de undan. Det var inte någon som
            efterfrågade hur de mådde, vad de gjorde och hur de såg på sin
            framtid. Vi tog fasta på det från alliansregeringen och tillförde
            den bortre tidsgränsen.
          </note>
          <note>
            Jag ser en oro i att ta bort den när man inte har satt de tydliga
            kontrollstationerna. Regeringens mål är att Sverige ska ha EU:s
            lägsta arbetslöshet 2020. Under Göran Perssons tid som statsminister
            var målet 4 procent. Men det infriades aldrig, inte ens i högkonjunktur,
            trots att förtidspensionerade, långtidssjukskrivna och personer
            i arbetsmarknadspolitiska åtgärder togs bort ur statistiken.
          </note>
          <note>
            Jag hoppas verkligen inte att jag har rätt. Jag är rädd för att
            det är på det sättet som man från regeringens sida ska kunna visa
            upp att man har en väldigt låg arbetslöshet. Om man tar bort den
            bortre tidsgränsen riskerar människor, om man inte har väldigt
            tydliga kontrollstationer, att återigen glömmas bort och döljas
            i statistiken.
          </note>
          <note type="speaker">
            Anf. 100 HILLEVI LARSSON (S):
          </note>
          <note>
            Herr talman! Jag har väldigt svårt att förstå hur man framställer
            det som ett problem för jämställdheten att man inte längre ska
            kasta ut människor från sjukförsäkringen som är svårt sjuka och
            som behöver vara kvar. Det gäller inte minst kvinnor. Man kan
            tvärtom se det som ett problem för jämställdheten att så många
            kvinnor kastas ut och har kastats ut, och en del flera gånger.
          </note>
          <note>
            Det är väldigt många som har vittnat om vad det betyder för den
            egna ekonomin, det egna livet och för familjens liv. Det riskerar
            att slå sönder hela familjens liv. Det innebär en enorm stress
            när man vet att tidsgränsen närmar sig. Tidsgränsen har inte haft
            någonting att göra med hur sjuk eller frisk man är, utan det är
            en fast tidsgräns.
          </note>
          <note>
            Det har därför också blivit väldigt omänskligt mot dem som har
            varit svårt sjuka. De har vetat att de kastas ut och har en oviss
            framtid. De kanske kan få komma tillbaka. Men det innebär ett
            stort lidande på vägen och också ett stort ekonomiskt bortfall
            där de riskerar att tvingas att gå till socialtjänsten för att
            få pengar för att överleva ekonomiskt, eller i det fall det är
            möjligt leva på sin partner, eller till och med vuxna människor
            som får leva på sina föräldrar för att de helt enkelt inte har
            några pengar.
          </note>
          <note>
            Det var inte syftet med sjukförsäkringen. Det skulle just vara
            en försäkring. Man avstår lön under sitt arbetsliv för att ha
            denna försäkring när man behöver den och blir allvarligt sjuk.
            Vi kan också se att samtidigt som många utförsäkras har sjukskrivningarna
            också ökat. Det är inte så lätt att bli sjukskriven. Det har den
            förra regeringen sett till. Det är väldigt svårt att bli sjukskriven,
            och det är ännu svårare förbli sjukskriven trots att man är sjuk.
          </note>
          <note>
            Detta visar att vi i dag har en stor grupp människor som är sjuka
            och som behöver hjälp. Jag tycker att det är en seger för medmänsklighet
            och jämställdhet i och med att det är så många kvinnor som är
            drabbade. Det är en övervikt kvinnor. Jag har väldigt svårt att
            se att det skulle vara ett problem för jämställdheten.
          </note>
          <note>
            Det är klart att det är ett problem att vi har så många som är
            sjuka. Men det viktigaste vi kan göra är att förebygga. Vi vet
            att många av sjukskrivningarna har sin grund i dålig arbetsmiljö.
            Man kan se att kvinnor har varit hårt drabbade när det har varit
            nedskärningar. Den kvinna som är kvar får då sköta arbetsuppgifterna
            för andra som har fått gå utan att hon för den skull får högre
            lön. Det kan gå i några år. Men till slut går det inte längre.
            Det är mycket det vi kan se. Det är många som har kämpat i åratal,
            och till slut orkar inte kroppen längre.
          </note>
          <note>
            Vi har också sjukdomar som är väldigt svåra att förebygga, som
            cancer och hjärt- och kärlsjukdomar. Mycket samverkar. Har man
            en bra arbetsmiljö ökar chansen att man mår bra. Jag tror att
            arbetsmiljön är viktig. Vi ska också förbättra sjukvården. När
            det gäller sådana sjukdomar som till exempel cancer handlar det
            om rätten att bli sjukskriven och slippa den stress det innebär
            att man också förlorar sin ekonomi och möjligheter att försörja
            barn. Det handlar också om att man får den bästa vården. Det är
            någonting som är viktigt.
          </note>
          <note>
            Det förebyggande är A och O. Men rehabilitering är också jätteviktig.
            Jag är förvånad över att detta framställs som en motsättning till
            rehabilitering. Det är det självklart inte. Det ska vi också satsa
            på.
          </note>
          <note type="speaker">
            Anf. 101 Socialförsäkringsminister ANNIKA STRANDHÄLL (S):
          </note>
          <note>
            Herr talman! Sedan jag tillträdde som socialförsäkringsminister
            har jag fått diskutera den bortre tidsgränsen väldigt mycket och
            på många olika sätt. Det gör mig emellanåt lite olycklig eftersom
            det tenderar att ta fokus från det som är viktigt i debatten.
            Faktum är att vi har sjukskrivningar som stiger, och vi har i
            dag ett system med en rehabiliteringskedja och en bortre tidsgräns
            som inte fungerar optimalt för att tidigt i ett sjukfall hjälpa
            människor tillbaka till arbetslivet igen. Försäkringskassan säger
            själva att det behöver göras förändringar här.
          </note>
          <note>
            Jag vill också kommentera det jämställdhetsperspektiv som nu
            lyfts in i debatten. Om det är något som är ett problem i dag,
            när det gäller kvinnors ohälsa, är det inte det faktumet att det
            skulle vara ett problem ifall vi tog bort den bortre tidsgränsen,
            utan det är precis det som nämndes tidigare i debatten, nämligen
            att kvinnor i dag har ett arbetsliv och lever i ett samhälle som
            genererar en högre ohälsa för dem. Vi behöver göra insatser i
            arbetsmiljön på arbetsplatserna. Regeringen gör nu fortsatta satsningar
            på det som påbörjades av den tidigare regeringen. Vi kommer även
            att göra satsningar på att förstärka det förebyggande arbetet
            och de tidiga insatser ­ na.
          </note>
          <note>
            Vi vet att när ett sjukfall varar längre än ungefär två och en
            halv månad minskar chansen för personen ska komma tillbaka till
            arbetsmarknaden med 70 procent. Vi måste förändra att kvinnor
            fastnar i passivitet och långa sjukskrivningar i dag. Och vi måste
            förändra det genom att säkerställa att de får insatser tidigt
            i ett sjukfall. Det är där jag önskar att vi kan ha vårt fokus.
          </note>
          <note>
            När det handlar om vad som skedde i början av 2000-talet hör
            jag hela tiden att kvinnor förtidspensionerades bort från arbetsmarknaden.
            Ja, jag instämmer i att det var olyckligt att vi fick så starka
            ökningar av förtidspensionerna. Men det hängde också samman med
            kraftiga nedskärningar i den offentliga sektorn under 90-talet.
            Kvinnor – många 55-plus – slogs ut från arbetsmarknaden, inte
            minst på grund av stress och press, vilket ledde till att de blev
            sjukskrivna och sedermera landade i en förtidspension.
          </note>
          <note>
            Det är oroande att vi ser att de kvinnor som nu blir sjuka på
            våra arbetsplatser är betydligt yngre och har en lång väg framför
            sig i arbetslivet och i familjelivet.
          </note>
          <note>
            Jag vill också kommentera det som Lotta Finstorp sa om den parlamentariska
            socialförsäkringsutredningen. Vi har den största respekten för
            vad man kom fram till i den. Den är nu ute på remiss. Vi remitterar
            också det här förslaget om den bortre tidsgränsen. Vi ser fram
            emot att ta del av remissvaren i båda dessa delar.
          </note>
          <note>
            Med utgångspunkt från det arbetar vi nu också aktivt på Socialdepartementet
            när det gäller vad vi möjligtvis kan lägga fram i höst för att
            åstadkomma precis det som jag talar om här, nämligen tidiga insatser,
            förebyggande insatser och stärkande av den arbetsplatsnära rehabiliteringen.
            Det är där som vi kan göra verklig skillnad, inte efter två och
            ett halvt år.
          </note>
          <note type="speaker">
            Anf. 102 MATS PERSSON (FP):
          </note>
          <note>
            Herr talman! Socialförsäkringsministern!
          </note>
          <note>
            Det är glädjande att höra socialförsäkringsministern idka en
            viss form av självkritik, till skillnad från hennes partikollega
            Hillevi Larsson. Det är välkommet. Det är klart att den politik
            som Socialdemokraterna förde under andra halvan av 90-talet och
            fram till maktskiftet 2006, precis som ministern själv var inne
            på, innebar att människor förtidspensionerades i onödan. Jag delar
            den bilden, och det är precis därför som jag har ställt den här
            frågan i interpellationen. Vid den tidpunkten var det framför
            allt kvinnor som drabbades av det system som vi byggde upp.
          </note>
          <note>
            Det är en styrka att vi i den parlamentariska socialförsäkringsutredningen
            nu har en samsyn om hur rehabiliteringskedjan och insatserna ska
            se ut. Passiva sjukskrivningar är inte svaret. Det handlar om
            arbetslinjen, om möjlighet för den enskilde att få arbetsträning,
            om möjlighet för den enskilde att få rehabilitering och om möjlighet
            för den enskilde att komma tillbaka till arbetsmarknaden.
          </note>
          <note>
            Jag förstår att ministern vill tala om det. Och det talar även
            jag som interpellant gärna om. Men jag vill också understryka
            att det då är viktigt, precis som man pekar på i utredningen,
            att också diskutera den bortre tidsgränsen i socialförsäkringen
            och sjukförsäkringen.
          </note>
          <note>
            År 2006 befann sig 8 procent av befolkningen i utanförskap –
            8 procent av befolkningen. I dag är den siffran halverad, till
            4 procent. Jag håller med ministern om att vi kan göra mer på
            området med de aktiva insatser som gjordes. Men det är klart att
            de i kombination med exempelvis den bortre tidsgränsen har inneburit
            att fler människor har kunnat komma tillbaka till arbetsmarknaden
            från en sjukskrivning.
          </note>
          <note>
            Herr talman! Av socialförsäkringsministern och debatten här kan
            man få intryck av att det är svårt att bli sjukskriven i Sverige
            – jag tror att det var Hillevi Larsson som sa det. Det är nog
            riktigt att vi har haft det på det sättet. Det som sägs mellan
            raderna är att vi tidigare inte hade tillräckligt starka system
            för att läkare skulle ha tillräckligt stöd i beslutsfattandet
            om sjukskrivningar. I dag har vi en bättre process för det. Vi
            har ett bättre regelverk med tydligare medicinska indikationer
            för den som blir sjukskriven och den som inte blir sjukskriven.
          </note>
          <note>
            Det är viktigt att ha ordning och reda i sjukförsäkringen så
            att människor blir sjukskrivna på rätt grunder. Och när man väl
            blir sjukskriven ska det finnas åtgärder från sjukvården och arbetsmarknaden
            när det gäller arbetsträning för att människor ska kunna komma
            tillbaka till arbetsmarknaden. Detta är inte minst viktigt för
            kvinnor. Den ökning av sjukskrivna som vi ser nu handlar till
            stor del om kvinnor som ofta blir sjukskrivna på grund av psykisk
            ohälsa.
          </note>
          <note>
            Det handlar, som socialförsäkringsministern är inne på, om aktiva
            insatser. Men det handlar också om att se till att vi inte tar
            tillbaka de gamla regler som vi hade tidigare som innebar att
            människor då, framför allt kvinnor, förtidspensionerades i onödan
            eller hamnade i passiva sjukskrivningar år efter år. Det är viktigt
            att man som enskild människa får möjlighet att komma tillbaka
            till arbetsmarknaden, att man får möjlighet att arbetsträna, att
            man får möjlighet att få tillbaka en koppling till arbetsmarknaden
            och att inte, år efter år, hamna i en passiv sjukskrivning.
          </note>
          <note>
            Min avslutande fråga till socialförsäkringsministern är återigen:
            På vilket sätt bidrar det till högre sysselsättning att ta bort
            den bortre parentesen i sjukförsäkringen?
          </note>
          <note type="speaker">
            Anf. 103 LOTTA FINSTORP (M):
          </note>
          <note>
            Herr talman! Jag känner att jag inte riktigt fick svar på min
            fråga om varför ministern inte inväntar remissinstansernas synpunkter
            innan hon bestämmer sig för att ta bort den bortre tidsgränsen
            utan att säkerställa att rehabilitering och arbetsträning verkligen
            finns på plats på ett effektivt och kvalitetsmässigt bra sätt.
            Precis som Mats Persson föredömligt har talat om präglades sjukskrivningarna
            innan sjukförsäkringsreformen genomfördes 2008 av att många människor
            fastnade i de långa, passiva sjukskrivningarna. Och tidsgränserna
            i rehabiliteringskedjan har varit och är av stor betydelse.
          </note>
          <note>
            Jag tycker ofta att debatten bara hamnar på en negativ nivå.
            Det finns många som har hört av sig och som är otroligt tacksamma
            för att någon faktiskt har brytt sig. Någon har sett till att
            man har fått arbetsträning. Man har kunnat gå tillbaka till arbetet
            på kanske 25 procent. Man kan jobba för sin framtida pension,
            vilket också har varit en riktig kvinnofälla. Det kommer sällan
            fram i debatten. Och jag tycker att vi måste balansera debatten
            på det sättet.
          </note>
          <note>
            Det viktiga är att man får tidigt stöd för återgång till arbete.
            Det måste vara det som gäller hela tiden.
          </note>
          <note>
            Innan de olika tidsgränserna fanns var sjukdom ett konstant tillstånd
            som skulle vara ända tills man gick i pension vid 65 års ålder.
            Tack och lov ser det sällan ut på det sättet. Därför är min fråga
            igen: Varför inväntar inte ministern synpunkterna från remissinstanserna
            avseende den parlamentariska socialförsäkringsutredningen?
          </note>
          <note type="speaker">
            Anf. 104 HILLEVI LARSSON (S):
          </note>
          <note>
            Herr talman! Som verkligheten nu ser ut har vi en kvinnofälla
            i form av alla kvinnor som har utförsäkrats. Det finns också en
            kvinnofälla som består i att allt fler kvinnor självmant går i
            pension så tidigt som det går. De blir i praktiken förtidspensionärer
            eftersom de inte längre får vara sjukskrivna. De kan inte vänta
            tills ålderspensionen träder in, utan då blir de pensionärer så
            snabbt som det går. Det gäller kvinnor i 60-årsåldern.
          </note>
          <note>
            Dessa kvinnor förlorar enormt mycket i pension, och det känns
            som ett dubbelt svek med tanke på att många av kvinnorna har blivit
            sjukskrivna på grund av dålig arbetsmiljö. De har verkligen jobbat
            och kämpat med låga löner i tunga jobb med väldigt mycket stress.
            När de sedan blir sjuka får de inte hjälp, och på kuppen blir
            de fattiga. Det är ju det som är den stora kvinnofällan och det
            som vi måste stoppa. Vi måste se till att fler kan arbeta hela
            sitt arbetsliv. Blir man sjuk ska man få ekonomisk ersättning
            under sjukskrivningstiden, och självklart ska man få rehabilitering.
          </note>
          <note>
            Jag tycker att Annika Strandhäll har varit väldigt tydlig med
            att resurser självklart ska sättas in så tidigt som möjligt. Det
            handlar om att förebygga sjukdom. De som ändå blir sjuka ska få
            tidiga insatser, i första hand rehabilitering. Det måste ändå
            vara det första steget. Det kan inte vara första steget att man
            ska gå till Arbetsförmedlingen när man för sjuk för att arbeta.
            Här krävs det insatser, och det vill ju också regeringen göra.
          </note>
          <note>
            Nu ser vi massor med kvinnor – många unga – som får psykiska
            diagnoser. De har dålig arbetsmiljö och dubbelarbetar ofta. Därför
            är arbetet med bättre arbetsmiljö och jämställdhetspolitik så
            viktigt, och det jobbar regeringen också med.
          </note>
          <note type="speaker">
            Anf. 105 JOHAN FORSSELL (M):
          </note>
          <note>
            Herr talman! Jag hade inte planerat att gå upp i den här debatten,
            men jag tycker att den är så oerhört viktig. Det är också viktigt
            att man har rätt utgångspunkt när man diskuterar den här frågan.
          </note>
          <note>
            Jag har noterat att socialförsäkringsministern konsekvent använder
            just 2010 som startpunkten när hon ska redogöra för rehabiliteringskedjan
            och den bortre tidsgränsen. Som flera av mina kolleger har varit
            inne på var det året inte år noll, utan det finns också en historia
            här. Ganska många av de argument som vi nu hör mot den bortre
            tidsgränsen var ungefär samma argument som hördes från Socialdemokraterna
            när rehabiliteringskedjan en gång lades fast.
          </note>
          <note>
            Det har inte hänt så mycket. Rehabiliteringskedjan kom ju till
            av en anledning, och det var därför att människor på ett systematiskt
            sätt förpassades in i ett utanförskap, in i långa, passiva sjukskrivningar
            utan slut. Det har vi alla hört många exempel på, så dem behöver
            jag inte ta upp här.
          </note>
          <note>
            För det som alliansregeringen genomförde under den förra mandatperioden
            finns det också ett omfattande forskningsstöd. Socialförsäkringsministern
            och jag medverkade båda i ett tv-program ganska nyligen. Ett namn
            som nog inte är helt obekant i regeringskretsar är till exempel
            Joakim Palme. Han var väldigt tydlig med att inte bara rehabiliteringskedjan
            i sig utan specifikt också den bortre tidsgränsen ökade incitamenten
            för människor att återkomma i arbete.
          </note>
          <note>
            Också Försäkringskassan har varit tydlig med att även om antalet
            sjukskrivna ökar igen – det sker ju fluktuationer över tidsperioderna
            – har rehabiliteringskedjan med den bortre tidsgränsen en dämpande
            effekt. Det är inte bara mina ord, utan det är också Försäkringskassans
            ord.
          </note>
          <note>
            Nu tycker jag att det är positivt att socialförsäkringsministern
            inte stenhårt försvarar det som var regeringen Perssons eftermäle;
            det är bra. Men jag tror att det är viktigt att vi också drar
            lärdom av det – det är vad politiken handlar om.
          </note>
          <note>
            Återigen ökar sjukskrivningar, om än från en nivå som Försäkringskassan
            beskriver som en historiskt låg nivå. Då ställer i alla fall jag
            mig frågan: Vad kan vi i det läget tillföra för att människor
            ska komma tillbaka i arbete? Hur kan vi förkorta sjukskrivningarna?
          </note>
          <note>
            En bra utgångspunkt är vad vi kan tillföra. Det som gör mig lite
            orolig är att regeringens utgångspunkt snarare verkar var den
            rakt motsatta. Den enda konkreta besked som Annika Strandhäll
            har gett om tidsgränserna är vad som ska tas bort. Sedan hör vi
            mycket prat om rehabilitering och sådant. Men i den här församlingen
            har vi att ta ställning till det som ligger på riksdagens bord,
            och det som socialförsäkringsministern har varit tydlig med är
            vad som ska tas bort. Det tycker jag är en mycket olycklig utgångspunkt.
          </note>
          <note>
            Dessutom är detta område inte isolerat från allting annat. Vi
            har ju en regering som har aviserat en lång rad förslag som är
            negativa för människors etablering på arbetsmarknaden. Det handlar
            om minskade anslag till ROT och RUT. Det handlar om höjda skatter
            på arbete, företagande, investeringar och sparande. Jag är rädd
            för att allt detta sammantaget skapar mycket små möjligheter för
            att regeringen ska lyckas med det som jag ändå tror är ambitionen,
            nämligen att minska sjukskrivningarna och att minska utanförskapet.
          </note>
          <note>
            Med historien i bakhuvudet och regeringen Perssons bristande
            resultat är det svårt att frigöra sig från tanken: Vad händer
            om Socialdemokraterna ännu en gång tappar kontrollen över sjukskrivningarna?
          </note>
          <note type="speaker">
            Anf. 106 Socialförsäkringsminister ANNIKA STRANDHÄLL (S):
          </note>
          <note>
            Herr talman! Nu finns det en hel del att svara på. Jag tänker
            börja med det som handlar om historien eftersom alla tre föregående
            talare nämnde den. Då tycker jag att vi ska vara lite noggranna
            med vad som var regeringen Perssons eftermäle.
          </note>
          <note>
            Regeringen Persson hade att ta hand om den finansiella situationen
            i Sverige under 90-talet. Ekonomin sanerades och det skars ned
            mycket i den offentliga sektorn. Det ledde till en stor belastning
            på våra arbetsplatser, vilket gjorde att väldigt många kvinnor
            slogs ut från arbetsmarknaden på grund av en pressad situation.
            Många av dessa kvinnor var 55-plus. Det var stress och utmattningsdepression.
            Det var så det såg ut.
          </note>
          <note>
            Det var det som den dåvarande socialdemokratiska regeringen hade
            att ta hand om. Man agerade kraftfullt genom att bland annat införa
            ett halveringsmål när det gällde sjukskrivningarna. Man införde
            också ett elvapunktsprogram i förhållande till sjukskrivningar.
            Man tillsatte Anna Hedborg – som det refererades till tidigare
            – för att utreda frågan hur man kunde vidta ännu fler åtgärder
            för att få ned sjukskrivningarna.
          </note>
          <note>
            Redan 2003 började sjukskrivningarna att gå ned – bara så att
            vi är lite noggranna med vad vi talar om. Det var alltså ett antal
            år innan den så kallade rehabiliteringskedjan infördes.
          </note>
          <note>
            Sedan vill jag också vara väldigt tydlig med att jag naturligtvis
            ändå tycker, tror och står för att det är oerhört viktigt att
            människor ges så många chanser som det någonsin behövs vid en
            ohälsa för att komma tillbaka till arbetsmarknaden igen. Det är
            det som är klon här.
          </note>
          <note>
            Därmed kommer jag in på det som Lotta Finstorp tog upp: Varför
            har vi remitterat förslaget redan nu? Sedan 2010 har det varit
            nästan 100 000 utförsäkringstillfällen. Av de som har utförsäkrats
            har 2 procent kommit tillbaka i arbete. Det var ett av syftena
            när bortre tidsgränsen infördes att människor skulle komma tillbaka
            i arbete igen. Det är 80 procent som har snurrat runt i försäkringen.
            Väldigt många är nu på väg att utförsäkras för tredje gången.
            Det innebär inte per definition att man har blivit friskare eller
            att en utförsäkring innebär att man kommer tillbaka till hälsa
            igen. Vi måste vara noga med detta. Dessa människor har blivit
            fattigare. Precis som den tidigare talaren från Socialdemokraterna
            sa ser vi en klar ökning. Många av dessa kvinnor väljer i stället
            att ta ut sin pension i förtid, vilket innebär att man livsvarigt
            får en betydligt lägre pension.
          </note>
          <note>
            Vi har också sett en ökning med nästan 100 miljoner i försörjningsstödet.
          </note>
          <note>
            Det vi vill är att människor ska komma tillbaka till hälsa och
            arbete, inte till utförsäkring, inte till försörjningsstöd, inte
            ta ut förtida pension, och då vet vi att vi måste förstärka de
            tidiga insatserna.
          </note>
          <note>
            Låt mig också, med några få sekunder kvar av talartiden, komma
            in på det som Johan Forssell tog upp i slutet av sitt inlägg.
            Det regeringen i det här fallet gjort är att vi har tagit emot
            en av de största utredningarna i modern tid på det här området.
            Utredningen är nu ute på remiss, och vi väntar på att få in svaren.
            Samtidigt pågår en beredning i Regeringskansliet avseende förstärkning
            av de delar som jag i den här debatten talat om.
          </note>
          <note>
            Vi kan inte fortsätta att se på när nästan 15 000 personer utförsäkras.
            Arbetsförmedlingen säger att resurserna används på ett felaktigt
            sätt. I stället kan vi använda dem på ett annat sätt. Därför har
            vi redan remitterat förslaget om ett borttagande av den bortre
            tidsgränsen. Den är ett misslyckande. Den har inte lett människor
            tillbaka till vare sig arbete eller hälsa.
          </note>
          <note type="speaker">
            Anf. 107 MATS PERSSON (FP):
          </note>
          <note>
            Herr talman! Socialförsäkringsministern! Vad vill vi med det
            goda samhället? Det är egentligen den frågan vi diskuterar här
            i dag. När en människa blir sjukskriven vill åtminstone jag ha
            ett samhälle som finns där för den enskilde och ger tidiga aktiva
            insatser så att man får möjlighet att komma tillbaka till arbetsmarknaden.
            Så hade vi det inte i Sverige i början av 2000-talet, när 8 procent
            av befolkningen stod utanför arbetsmarknaden, i sjukskrivning
            eller förtidspension. Vi hade ett system där människor var i passiv
            sjukskrivning och hamnade i förtidspension i onödan.
          </note>
          <note>
            Hur ser vi som politiker i dag till att vi inte bygger upp ett
            system som ger de dåliga effekter som vi hade i början av 2000-talet,
            när 8 procent av befolkningen stod utanför? I dag är det 4 procent,
            alltså en halvering. Dels handlar det om de aktiva och tidiga
            insatserna, dels om att ta lärdom av vad som fungerade i den förda
            politiken. Det som fungerade var när samhällets insatser och samhällets
            instanser vid upprepade tillfällen frågade den enskilde: Har du
            arbetsförmåga? Har du möjlighet att arbetsträna och komma tillbaka
            in på arbetsmarknaden? Där har den bortre tidsgränsen i sjukförsäkringen
            varit viktig eftersom den ställt krav på myndigheterna att göra
            aktiva insatser och därmed möjliggöra för människor att komma
            tillbaka till arbetsmarknaden.
          </note>
          <note>
            För alla människor fungerar inte det, och det har ministern mycket
            riktigt framfört. Jag är den förste att medge att för alla människor
            fungerar det inte. För en del människor innebär ohälsan att man
            måste fortsätta i sjukskrivning, men för en hel del människor
            har det inneburit en möjlighet att komma tillbaka. Det är den
            möjligheten vi som politiker behöver slå vakt om. En viktig del
            i det är att se helheten. Det behövs tidiga insatser och möjlighet
            till arbetsträning för att komma tillbaka. Men det handlar också
            om att inte föra samma politik som fördes en gång i tiden och
            som innebar att 8 procent av befolkningen hamnade i långvarigt
            utanförskap. Det gäller att lära av historien och göra rätt, inte
            att göra fel.
          </note>
          <note type="speaker">
            Anf. 108 JOHAN FORSSELL (M):
          </note>
          <note>
            Herr talman! I mitt förra inlägg berömde jag socialförsäkringsministern
            för att hon kritiserade den dåvarande regeringen Persson. Efter
            statsrådets senaste inlägg får jag nog tyvärr ta tillbaka det
            lite grann. Det som den regeringen gjorde var att systematiskt
            gömma och glömma människor i utanförskap. Man använde det aktivt
            för att frisera arbetslöshetssiffrorna. 140 personer varje dag!
            Vid Försäkringskassan hade de till och med mål för hur många sjukskrivningar
            de skulle avsluta. Det gällde varje anställd som arbetade med
            dessa frågor, varje dag, varje vecka. Det var inte en bra politik.
          </note>
          <note>
            Det är oroväckande att statsrådet väljer att delvis försvara
            den politiken. Det låter lite illavarslande, inte minst mot bakgrund
            av de förslag som Annika Strandhäll väljer att avisera.
          </note>
          <note>
            Vi vill att människor ska komma tillbaka, säger Annika Strandhäll.
            Det är en jättebra ambition. Jag delar den till etthundra procent.
            Men den måste följas av rätt politik, annars blir det bara en
            ambition. Där tycker jag att de förslag som regeringen nu aviserar
            är problematiska. I stället för att utveckla det som haft effekt
            men som kanske inte fungerat hundraprocentigt bra – all politik
            måste hela tiden utvecklas och förbättras – väljer regeringen
            att dra tillbaka det. Det riskerar att bli en återgång till just
            den politik som gömde och glömde människor. Dessutom kommer en
            lång rad andra förslag som sammantaget gör det svårare för människor
            att etablera sig på arbetsmarknaden, att få arbete, att få sysselsättning,
            samt att få fler företag som väljer att investera i det här landet.
          </note>
          <note>
            Jag är orolig för att den utveckling vi hade under alliansregeringen,
            där 230 000 personer lämnade sjukskrivning eller förtidspension,
            kommer att brytas framöver om regeringen väljer att fortsätta
            med den förda politiken.
          </note>
          <note type="speaker">
            Anf. 109 Socialförsäkringsminister ANNIKA STRANDHÄLL (S):
          </note>
          <note>
            Herr talman! Tack för en bra debatt! Jag kan konstatera att vi
            i alla fall är överens om en gemensam ambition, nämligen tron
            på tidiga insatser och att det möjliggör för människor att snabbt
            komma tillbaka till hälsa och arbete. Den ambitionen delar jag
            till fullo.
          </note>
          <note>
            Sedan måste jag få kommentera det som Johan Forssell säger i
            slutet av sitt inlägg. Om man ska lära av historien, vilket har
            framförts under debatten, kan man inte bara ta till sig väl valda
            delar, utan man måste se kontexten i vilken det skedde i början
            av 2000-talet. Man måste se det som Johan Forssell själv nämnde
            tidigare, nämligen att vi har haft fluktuationer i sjukskrivningarna
            under betydligt längre tid än så och att kvinnor i den statistiken
            tyvärr varit överrepresenterade. När det gäller den analysen behöver
            vi fundera djupare på vad det står för. Om vi ska få en låg och
            stabil sjukfrånvaro över tid, vilket är ett mål som den nuvarande
            regeringen har och som den tidigare regeringen hade, handlar det
            om att våga ta till sig hela historien.
          </note>
          <note>
            Jag delar uppfattningen att det var olyckligt att förtidspensionera
            bort människor. Det får man inte lov att göra. Människor ska naturligtvis
            få de insatser de behöver för att ta sig tillbaka till arbetsmarknaden.
            Men de som är i en ohälsa och har behov av att få förtidspension
            ska kunna få det.
          </note>
          <note>
            Jag tackar för en bra debatt och ser fram emot fortsatta samtal.
            Sjukskrivningarna är ett samhällsproblem som vi behöver lösa inte
            bara på kort utan också på lång sikt.
          </note>
          <note>
            Överläggningen var härmed avslutad.
          </note>
          <note>
            § 21 Svar på interpellation 2014/15:355 om mer jämställda pen
            ­ sioner vid äktenskapsskillnad
          </note>
          <note type="speaker">
            Anf. 110 Socialförsäkringsminister ANNIKA STRANDHÄLL (S):
          </note>
          <note>
            Herr talman! Maria Arnholm har frågat mig om konsekvenserna vid
            skilsmässa av att avdragsrätten för privat pensionsförsäkring
            avvecklas. Bakgrunden är att privat pensionsförsäkring räknas
            in i det gemensamma giftorättsgodset och att en avveckling av
            avdragsrätten därför kan medföra att en ökad andel av förmögenhetsbildningen
            ligger utanför det gemensamma boet.
          </note>
          <note>
            Avdragsrätten för privat pensionssparande är gynnsam för den
            som vid inbetalningstillfället har en högre skatt än när pensionen
            betalas ut. Typiskt sett är det höginkomsttagare, och det är därför
            främst en skattesubvention för dem med högre inkomster. Personer
            med lägre inkomster kan till och med möta en högre skatt efter
            pension och därmed förlora på detta. Det är inte i första hand
            höginkomsttagare som är i behov av en skattesubvention för sparande,
            och det finns därför fördelningsskäl att slopa den. Eftersom även
            den förra regeringen hade för avsikt att slopa avdragsrätten är
            vi uppenbarligen överens om detta.
          </note>
          <note>
            Vi vet alltför väl att det finns inkomstskillnader mellan könen
            och att en subvention som gynnar dem med högre inkomster också
            i första hand gynnar män framför kvinnor. Det finns således även
            jämställdhetsskäl för att slopa avdragsrätten, och jag tror därför
            vi kan vara överens om att åtgärden som sådan är riktig.
          </note>
          <note>
            Även när avdragsrätten har upphört torde behovet av att spara
            till ålderdomen finnas kvar, och sparandet kan därför flyttas
            till annan sparandeform. Det finns många sätt att spara på, och
            långt ifrån alla sparar i en utpräglad pensionsprodukt. Det kan
            till exempel vara i form av kapitalförsäkring, investeringssparkonto,
            fondsparande eller genom att amortera på bostaden, och då påverkas
            normalt inte förmögenhetsbildningen. Det skulle också kunna leda
            till en ökad grad av löneväxling, och i det fallet påverkas den
            gemensamma förmögenhetsbildningen.
          </note>
          <note>
            Vilka behov som finns och vilka beslut kvinnor och män tar om
            för ­ ändrat sparande vet vi dock inte ännu. Frågor om behovet
            av privat pen ­ sionssparande och om det finns behov av skattesubvention
            kommer dock regeringen att återkomma till inför slopandet av avdraget
            den 1 januari 2016.
          </note>
          <note>
            Frågan om en jämställd pension är mycket viktig för mig. Samtidigt
            står jag starkt bakom livsinkomstprincipen. Det innebär att det
            inte är effekterna av arbetslivet som ska rättas till under pensionslivet
            eller vid en skilsmässa. Vårt fokus är att försöka förändra vid
            källan, under yrkeslivet. Att ge sig på effekterna kan vara av
            betydelse på kortare sikt men riskerar också att leda till att
            en förändring av den verkliga ojämställdheten fördröjs.
          </note>
          <note type="speaker">
            Anf. 111 MARIA ARNHOLM (FP):
          </note>
          <note>
            Herr talman! Tack, socialförsäkringsministern, för svaret! Precis
            som ministern säger är vi överens om att det är bra att ta bort
            avdragsrätten vid pensionssparande, och precis som ministern står
            jag fast vid livsinkomstprincipen i pensionssystemet. Jag delar
            uppfattningen att det är insatserna i arbetslivet som ska avgöra
            hur pensionen ser ut.
          </note>
          <note>
            Men jag törs tro att socialförsäkringsministern och jag också
            är överens om giftorättsprincipen, den princip som säger att när
            två personer beslutar sig för att leva i ekonomisk gemenskap i
            ett äktenskap ska de också vid en eventuell skilsmässa dela på
            frukterna av det samarbetet eller äktenskapet.
          </note>
          <note>
            Herr talman! Vi säger inte när två människor skiljer sig att
            han som hade 75 procent av inkomsterna ska ha 75 procent av bostaden,
            75 procent av en eventuell bil och 75 procent av alla de sparprodukter
            som socialförsäkringsministern nämnde. Oavsett om det handlar
            om att man har betalat tillbaka på sina bostadslån eller sparat
            i andra typer av kapitalförsäkringar tycker vi att det är självklart
            att man ska dela detta lika om man väljer att gå skilda vägar.
          </note>
          <note>
            Men när det gäller den förmögenhetsbildning som man gör i den
            allmänna pensionen och i de allra flesta fall i tjänstepensionen,
            då ska man inte dela på det. Då säger vi att här gäller inte giftorättsprincipen
            längre.
          </note>
          <note>
            Jag har svårt att förstå att detta inte ska gå att diskutera,
            för det leder till att tiotusentals kvinnor – jag skulle säga
            hundratusentals – som är pen ­ sionärer och frånskilda lever med
            en mycket lägre ekonomisk standard än de gjorde när de var yrkesverksamma
            och när de levde i sitt äktenskap.
          </note>
          <note>
            Det leder dessutom till att många kvinnor – jag törs också här
            gissa på tiotusentals – lever kvar i relationer som de vill lämna
            men inte har råd att lämna eftersom de har levt i ett långt äktenskap
            där en stor del av förmögenhetsuppbyggnaden har skett i allmän
            pension och i tjänstepension.
          </note>
          <note>
            Som livslång feminist och bevakare av alla viktiga feministiska
            principer har jag stor förståelse för att detta inte är en enkel
            fråga. Jag ser att man skickar ut en signal när man pratar om
            det här som kan tolkas som att kvinnor inte behöver jobba – de
            kan sitta hemma och ta mannens pension. Men så enkelt är det ju
            inte.
          </note>
          <note>
            Under mina 18 månader som jämställdhetsminister upprördes jag
            först över det jag fick lära mig om de kvarvarande mycket stora
            löneskillnaderna mellan män och kvinnor. Sedan förstod jag att
            de är ännu större när man går i pension.
          </note>
          <note>
            När vi gjorde ett nytt och fint, robust och bra pensionssystem
            för 20 år sedan byggde vi det för en rättvis värld. Men vi har
            inte lyckats skapa, vare sig på det privata eller det politiska
            planet, något som ens är i närheten av en jämställd värld.
          </note>
          <note>
            Jag skulle verkligen vilja fråga socialförsäkringsministern:
            Kan vi inte titta på detta i en utredning?
          </note>
          <note type="speaker">
            Anf. 112 Socialförsäkringsminister ANNIKA STRANDHÄLL (S):
          </note>
          <note>
            Herr talman! Jag vill tacka dig, Maria Arnholm, för den här interpellationen.
            Jag vet ju att det engagemang som ligger bakom att du lyfter fram
            det här är livslångt, precis som du säger, och att du också har
            djup kunskap i de här frågorna. Jag delar uppfattningen att det
            här inte är lätt.
          </note>
          <note>
            Jag vet att i samband med att pensionssystemet som vi har i dag
            kom till på 90-talet gjordes en utredning av detta som landade
            i att man valde att konstruera det på det här viset. I slutänden
            landade man i den lilla del som i dag har varit föremål för det
            här. Det privata pensionssparandet handlar ju bara om kanske 5
            procent av den totala pensionen. Man landade efter utredningen
            i någon form av kompromiss som gjorde att just premiepensionen
            var möjlig att dela med sig av men inte tjänstepensionen och inte
            den allmänna pensionen i övrigt.
          </note>
          <note>
            Jag tycker att det är svårt, för någonstans är jag naturligtvis
            också orolig för att detta skulle kunna bli ytterligare en ursäkt
            för att inte vidta de åtgärder som behövs för att åtgärda det
            här problemet vid källan, det vill säga där ojämställdheten under
            livet faktiskt uppstår – till exempel när man sitter hemma vid
            köksbordet och ska komma överens om vem som ska vara hemma med
            barnen.
          </note>
          <note>
            Apropå 75 procent: Det är alltjämt kvinnan som tar ut 75 procent
            av föräldraledigheten, och under barnets två första år är det
            kvinnorna som tar ut över 80 procent av föräldraledigheten. Vi
            vet också att det är då som kvinnors karriärer avstannar. Det
            är då som löneskillnaderna mellan män och kvinnor ökar. Det är
            efter familjebildningen som väldigt många fler kvinnor väljer
            att gå ned på deltid. Det är också då som vi ser att kvinnors
            ohälsa ökar markant, framför allt efter andra barnet, och sedan
            tenderar att ligga högre. Så kvinnor betalar i dag för familjebildningen
            på många plan – slutligen också i pensionen, där kvinnor får ut
            ungefär 50 procent av mäns tjänstepensioner och ungefär 30 procent
            mindre av den totala pensio ­ nen än vad en man har i genomsnitt.
          </note>
          <note>
            Vi ska inte lämna några stenar ovända i detta. Det här är också
            en fråga som nu är aktualiserad för fortsatt diskussion i Pensionsgruppen
            via en motion som antogs här i riksdagen i slutet av förra året.
            Det är en diskus ­ sion som vi kommer att fortsätta att föra.
          </note>
          <note>
            Jag hoppas också att Maria Arnholm vet att det är en av den här
            regeringens absolut största ambitioner att ta betydande steg som
            en feministisk regering när det gäller att åstadkomma en jämnare
            fördelning av till exempel föräldraledighetsdagarna. Vi vill nu
            vika ytterligare en månad och skulle gärna föra en diskussion
            om att ta ytterligare steg om så vore möjligt.
          </note>
          <note type="speaker">
            Anf. 113 MARIA ARNHOLM (FP):
          </note>
          <note>
            Herr talman! Jag tänker att vilken regering som är feministisk
            och inte ska vi utvärder a när vi har sett lite resultat, s ocialförsäkringsministern
            . Det tycker jag delvis kan bedömas utifrån hur man orkar och
            vågar ta i den här frågan.
          </note>
          <note>
            Jag delar, tror jag, alla de ambitioner som socialförsäkringsministern
            har när det gäller fördelningen av arbetstid, fördelningen av
            icke-betald arbetstid, fördelningen av föräldraförsäkring och
            ansvar både för arbete och familj. Men det har ju vi kämpat för
            i decennier. Det har på det här området, när det gäller pensioner,
            inte hänt någonting.
          </note>
          <note>
            Av nya pensionärer – de som i dag är mellan 65 och 69 år – har
            en genomsnittlig kvinna 50 000 om året i tjänstepension, och en
            genomsnittlig man 94 000. Det vill säga att männen har dubbelt
            så mycket. Jag tycker att det är rimligt att vi inte ska ha avdragsrätt
            för privat pensionssparande, men bakgrunden till min fråga är
            att det finns all anledning att tro att det som vi har sett –
            en ökad löneväxling, ett ökat utnyttjande av möjligheten till
            ökad pension genom löneväxling in i tjänstepension, vilket lyfts
            ut ur giftorättsgodset – bidrar till den mycket ojämställda bilden
            av pensioner.
          </note>
          <note>
            Jag kan till slut tänka att det nästan blir lite cyniskt. Vi
            mässar på om våra principer om hur det borde vara, men medan vi
            gör det går nya generationer av kvinnor i pension och får fortsatt
            så mycket lägre pensioner.
          </note>
          <note>
            Socialförsäkringsministerns partivän Hillevi Larsson nämnde ordet
            ”kvinnofälla” tidigare i debatten i dag. Jag måste säga att jag
            tycker att detta är en kvinnofälla. Jag vill se en regering som
            vågar se detta i vitögat och göra något åt det – att vända på
            den stenen och inte gömma sig bakom principen, som vi har gjort
            så länge, utan se fakta i ögonen. Dessa kvinnor har rätt till
            sin del av intjänad förmögenhet.
          </note>
          <note>
            I förlängningen skulle detta annars innebär att man säger: Låt
            mannen ta 75 procent av huset också, för det är ju han som har
            dragit in alla pengarna! Tänk vilka förhandlingar det skulle bli
            vid köksbordet!
          </note>
          <note>
            Det funkar inte så. Vi kommer inte allra längst in i de förhandlingarna.
            Vi ska använda föräldraförsäkringen, till exempel, som är en försäkring
            som använder våra skattepengar, men vi måste också acceptera att
            det finns hundratusentals kvinnor därute som har rätt till en
            rimlig pension eller som har rätt att lämna dåliga relationer
            och ändå ha något att sätta på bordet och någonstans att bo när
            de går i pension.
          </note>
          <note>
            Jag är glad över att socialförsäkringsministern hänvisar till
            Pensionsgruppens arbete. Det jag hör därifrån är att det inte
            har hänt så mycket än. Jag vill verkligen vädja till gruppens
            ordförande att ligga på och se till att detta är något som vi
            kan titta på under det närmaste året – vi vill lära oss och på
            bästa sätt förstå hur vi kan få en större del av det som två makar
            drar ihop under sitt äktenskap och som ska komma bägge till del
            vid en skilsmässa.
          </note>
          <note type="speaker">
            Anf. 114 Socialförsäkringsminister ANNIKA STRANDHÄLL (S):
          </note>
          <note>
            Herr talman! Tack för det inlägget, Maria Arnholm! Jag funderar
            lite på vad jag ska tillföra i debatten.
          </note>
          <note>
            Till syvende och sist är det som Maria Arnholm refererar till
            egentligen symtomen på ett ojämställt samhälle och ett ojämställt
            arbetsliv. Det är de frukter man skördar efter sitt arbetsliv,
            ett liv som kvinna i Sverige i dag.
          </note>
          <note>
            Jag tror inte att man ska lämna någon sten ovänd i detta. Vi
            kommer att behöva se på vad det finns för möjligheter att förbättra
            situationen för kvinnor som går i pension.
          </note>
          <note>
            Jag brukar tala om detta ur två perspektiv. Det finns ett långsiktigt
            perspektiv, som är det absolut viktigaste, nämligen att vi vågar
            vidta de åtgärder som vi vet på lång sikt verkligen kan få effekt
            på problemet. Det handlar om att åstadkomma ett mer jämställt
            Sverige, en mer jämställd arbetsmarknad och ett mer jämställt
            samhälle, som dessutom skulle generera bättre ekonomi i Sverige
            och förmodligen också en bättre hälsa för många kvinnor, inte
            minst.
          </note>
          <note>
            Men det finns också ett kortsiktigt perspektiv på detta som uppmärksammas
            av allt fler. Det är inte längre bara en liten grupp som talar
            om kvinnors pensioner, utan bland andra PRO gjorde en stor rapport
            på det här området under hösten, där de pekade på just detta som
            vi står här och tal ar om. SKPF gjorde också en liknande rapport
            strax efter årsskiftet, där man lyfte fram detta.
          </note>
          <note>
            Jag är ganska säker på att man kommer att behöva titta på hur
            man i det korta perspektivet kan förbättra situationen för de
            kvinnor som går i pension i dag och även de kvinnor som har gått
            i pension, och som i dag har en väldigt tuff situation. Det kanske
            finns en poäng i att återigen titta på detta. Man gjorde som sagt
            en utredning för länge sedan, där man kom fram till att inte göra
            den förändringen. Men frågan är just nu uppe i Pen ­ sionsgruppen.
            Vi hade en första diskussion om detta förra gången. Mycket av
            den gick ut på ungefär det som jag talar om nu, alltså att väga
            det ena mot det andra och var vi egentligen ska vidta åtgärderna
            någonstans.
          </note>
          <note>
            Men detta är en diskussion som kommer att fortsätta i Pensionsgruppen.
            Vi kommer tillbaka till den.
          </note>
          <note type="speaker">
            Anf. 115 MARIA ARNHOLM (FP):
          </note>
          <note>
            Herr talman! Tack så mycket, statsrådet! De här debatterna ger
            verkligen rikt tillfälle att vända på argumenten.
          </note>
          <note>
            Jag vill ändå gärna ta fasta på att vi inte ska göra samma misstag
            som våra partivänner gjorde för 20 år sedan. Jag har haft en del
            samtal med Bo Könberg, som ledde det arbetet. Till slut kom man
            ju överens om att man skulle kunna överlåta premiepensionsdelen,
            men det är inte många som gör det. Det är några stycken – Bo Könberg
            och några till – men de är inte många. Det har alltså inte betytt
            särskilt mycket.
          </note>
          <note>
            Jag tror att tidsandan var sådan. Man var så övertygad om att
            man med snabb fart var på väg in i ett jämställt samhälle. Det
            trodde jag också. Jag blev förvånad när jag, tillbaka i politiken
            och statistiken för två år sedan, förstod att det faktiskt inte
            har hänt något alls. Löneskillnaderna och pen ­ sionsskillnaderna
            består, och de till och med fördjupas i takt med att alltmer flyttas
            in i tjänstepension.
          </note>
          <note>
            Jag vill tacka för ett intressant och givande samtal och ta fasta
            på det som jag tycker mig höra, nämligen ett intresse för att
            titta på detta.
          </note>
          <note>
            Min utgångspunkt är att vi ska öka giftorätten, men jag vill
            verkligen också vara med och diskutera det. Jag ser fram emot
            att få ta del av rapporter och att det arbetet snabbt kommer i
            gång och ger oss ny kunskap om hur vi kan gå vidare.
          </note>
          <note type="speaker">
            Anf. 116 Socialförsäkringsminister ANNIKA STRANDHÄLL (S):
          </note>
          <note>
            Herr talman! Jag vill verkligen tacka dig, Maria Arnholm , för
            en bra diskussion och debatt och för att du fortsätter att sätta
            ljuset på viktiga frågor. Jag kan säga att jag också brinner för
            detta, att hitta smarta lösningar i både det korta och det långsiktiga
            perspektivet och som även kan omfatta kvinnor som inte är gifta.
          </note>
          <note>
            När det gäller frågan om privat pensionssparande och eventuella
            skattesubventioner vill jag bara understryka att det är något
            vi kommer tillbaka till inför att man ska ta bort helheten den
            1 januari 2016. Då är frågan huruvida det behövs någon annan form
            av subvention.
          </note>
          <note>
            Jag tackar för en bra debatt.
          </note>
          <note>
            Överläggningen var härmed avslutad.
          </note>
          <note>
            § 22 Svar på interpellation 2014/15:405 om Försäkringskassans
            regleringsbrev och målet för den ekonomiska familjepolitiken
          </note>
          <note type="speaker">
            Anf. 117 Socialförsäkringsminister ANNIKA STRANDHÄLL (S):
          </note>
          <note>
            Herr talman! Johan Forssell har frågat mig varför jag har strukit
            målet för Försäkringskassan att myndighetens information ska ge
            föräldrar goda kunskaper om föräldraförsäkringens regelverk och
            därmed skapa förutsättningar för valfrihet, ett jämställt föräldraskap
            och makt över livssituatio ­ nen, om jag har följt riksdagens
            beslut om att målen för den ekonomiska familjepolitiken ska ligga
            fast samt om jag menar att det är förenligt med riksdagens beslut
            att i regleringsbrev ta bort de mål som ligger i linje med riksdagens
            beslut om inriktning för den ekonomiska familjepolitiken för att
            i stället sätta upp nya mål för Försäkringskassan som är snarlika
            dem som röstats ned av riksdagen.
          </note>
          <note>
            Regeringen framförde i budgetpropositionen sin syn på hur målet
            för den ekonomiska familjepolitiken borde utformas. Regeringen
            vill förstär ­ ka den omfördelande ambitionen för den ekonomiska
            familjepolitiken. Ett centralt syfte med trygghetssystemen är
            en solidarisk omfördelning mellan dem som har och inte har barn
            samt över individens livscykel. Regeringen framförde även att
            det är av betydande vikt att jämställdhet integreras i målet för
            utgiftsområdet. Riksdagen beslutade dock att målet inte skulle
            ändras. Det mål som riksdagen har beslutat ligger därmed fast
            för 2015.
          </note>
          <note>
            Regeringen ska enligt 10 kap. 3 § budgetlagen i budgetpropositionen
            lämna en redovisning av de resultat som uppnåtts i förhållande
            till de av riksdagen beslutade målen för utgiftsområdet. Så kommer
            också att göras. Mål för myndigheten kan föras in i regleringsbrevet
            om det finns ett behov av att för det kommande året tydliggöra
            regeringens prioriteringar. Regeringen prioriterar, i linje med
            målet för utgiftsområdet under 2015, även att Försäkringskassan
            fortsatt ska ge god information till föräldrarna om föräldraförsäkringens
            regelverk. Informationen är en mycket central del när det gäller
            föräldrarnas möjlighet att planera sin föräldraledighet utifrån
            ett flertal aspekter, som till exempel jämställdhet och valfrihet.
          </note>
          <note>
            Sverige har en feministisk regering. Det innebär att jämställdhet
            ska genomsyra hela regeringens politik. Arbetet med jämställdhetsintegrering
            ska utvecklas och stärkas på alla departement och myndigheter.
            Regering ­ en vill därför i regleringsbrevet ytterligare tydliggöra
            Försäkringskassans roll i förverkligandet av det av riksdagen
            fastställda jämställdhetspolitiska målet samt de delmål som vägleder
            politiken. Särskilt relevant för utgiftsområde 12 är delmålet
            om en jämn fördelning av det obetalda hem- och omsorgsarbetet.
            Försäkringskassan har därför fått i uppdrag att verka för ett
            jämställt användande av föräldrapenning och tillfällig föräldrapenning.
          </note>
          <note>
            Mot bakgrund av dels det av riksdagen fastslagna målet för utgiftsområde
            12, dels det av riksdagen fastslagna jämställdhetspolitiska målet
            samt de därtill hörande delmålen anser jag att det i högsta grad
            är förenligt med riksdagens beslut att tydliggöra prioriteringar
            i Försäkringskassans regleringsbrev så som har gjorts för 2015.
          </note>
          <note type="speaker">
            Anf. 118 JOHAN FORSSELL (M):
          </note>
          <note>
            Herr talman! Jag vill tacka statsrådet så mycket för svaret.
            Det här är min andra interpellation, men det känns lite som att
            det redan börjar följa någon form av invant mönster: Varför gör
            inte statsrådet det som riksdagen har fattat beslut om?
          </note>
          <note>
            Vi hade en annan interpellationsdebatt ganska nyligen som handlade
            om jämställdhetsbonusen. Riksdagen fattade ett tydligt beslut
            om att den skulle förstärkas. Det är ett beslut som har bäring
            på de 230 000 föräldrar i Sverige som i dag får jämställdhetsbonus.
            Finansieringen av det här var klar, men ännu har regeringen inte
            valt att lägga fram någon sådan proposition. Jag ställde då frågan:
            Varför har Annika Strandhäll varit med om att lägga fram en sådan
            proposition när det gäller just socialavgifterna men inte på sitt
            eget område? Vad är liksom principen här?
          </note>
          <note>
            Jag har fortfarande inte fått något svar på det, tycker jag.
          </note>
          <note>
            Nu handlar det om målen för familjepolitiken. Det beslut som
            riksdagen fattade i december var väldigt tydligt. Det var, precis
            som statsrådet sa, att det nuvarande målet, som fanns i Alliansens
            budget, skulle behållas. Det var egentligen ganska likt det som
            regeringen lade fram. Det fanns dock en viktig skillnad. Det var
            att regeringen ville att formuleringen om valfrihet skulle strykas,
            och det skulle ersättas med jämställdhet.
          </note>
          <note>
            Man kan ha många olika uppfattningar om det här – är det bra
            eller dåligt? Jag tror ändå att man kan konstatera en sak, och
            det är att riksdagen fattade ett tydligt beslut. Innebörden i
            det var att riksdagen strök regeringens förslag och ville att
            man skulle komma tillbaka med något som kunde vinna gehör.
          </note>
          <note>
            Då trodde jag nog att regeringen skulle ta till sig det här och
            att det också skulle bli beslutet när man styr sina myndigheter.
            Därför blev jag lite förvånad när jag läste regleringsbrevet till
            Försäkringskassan, som Annika Strandhäll har fattat beslut om
            efter det att budgeten föll. Där var det tidigare målet:
          </note>
          <note>
            ”Försäkringskassans information ska ge föräldrar goda kunskaper
            om föräldraförsäkringens regelverk och därmed skapa förutsättningar
            för valfrihet, ett jämställt föräldraskap och makt över livssituationen.”
          </note>
          <note>
            Det tycker jag är ett ganska balanserat mål. Det handlar om jämställdhet.
            Det handlar om valfrihet. Vi inser att det är två kommunicerande
            kärl, och man måste ha med sig båda i detta. Det är viktigt både
            med jämställdhet och att människor får fatta egna beslut – människor
            passar nämligen inte alltid in i olika Excelark.
          </note>
          <note>
            Regeringen valde dock i regleringsbrevet på 31 sidor att helt
            stryka valfriheten – överallt. Inte en enda gång på 31 sidor lyckades
            man behålla detta. Det finns inte något kvar av valfrihet.
          </note>
          <note>
            Vad innebär det? Jo, det innebär att riksdagen fattade ett beslut.
            Man sa nej till regeringens budget. Men i stället för att finna
            sig i det valde regeringen att faktiskt ta lite av en rövare och
            ändå försöka smyga igenom sitt eget beslut bakvägen, genom regleringsbrevet
            till Försäkringskassan.
          </note>
          <note>
            Försäkringskassan är en stor och viktig myndighet. Den omsätter
            drygt 60 miljarder. Det är 13 000 anställda. De kommer dagligen
            i kontakt med tusentals föräldrar runt om i Sverige. Det här är
            ganska viktigt. Det är ingen petitess.
          </note>
          <note>
            Man kan göra ett tankeexempel. Låt oss säga, bara rent hypotetiskt,
            att riksdagen skulle fastslå ett mål om ett fullt jämställt föräldraskap.
            Skulle statsrådet då tycka att det vore okej om regeringen, oavsett
            partifärg, valde att skriva ett regleringsbrev till Försäkringskassan
            med innebörden att Försäkringskassan ska arbeta för att 100 procent
            av föräldraledigheten ska tas ut av bara papporna eller bara mammorna?
            Tycker statsrådet att det skulle vara okej?
          </note>
          <note type="speaker">
            Anf. 119 HILLEVI LARSSON (S):
          </note>
          <note>
            Herr talman! Vi hade en liknande debatt under den förra mandatperioden,
            när det var en borgerlig regering. Då handlade det om att jämställdhetsmålet
            hade tagits bort, det vill säga det mål som tidigare fanns för
            Försäkringskassan som handlade om att informera om föräldraförsäkring
            och på det sättet bidra till jämställdheten. Det fanns ett uttalat
            mål att det skulle råda jämställdhet, och man skulle främja jämställdhet
            i sin information. Men detta togs bort.
          </note>
          <note>
            Vi kan se på hur föräldraförsäkringen tas ut. Det är ett mycket
            större problem med jämställdheten än med valfriheten. Människor
            vet redan vilken valfrihet som finns i systemet. Däremot halkar
            jämställdheten efter. Vi kan se att 75 procent av föräldradagarna
            tas ut av kvinnor och att 25 procent tas ut av män. Men vi kan
            också se hur många dagar man är hem ­ ma. Då handlar det om 90
            procent. Kvinnor är alltså hemma också obetalda dagar. Man kan
            alltså se att jämställdhetsproblemet är ännu större än det man
            kan se i fråga om uttagna föräldradagar. Kvinnor förlorar ännu
            mer ekonomiskt, eftersom de är hemma utan att få betalt.
          </note>
          <note>
            Vi ser de enorma effekter som det här får för familjerna men
            framför allt när det gäller kvinnornas arbetsliv. Det är här de
            3,6 miljonerna uppstår. Kvinnor tjänar alltså under ett arbetsliv
            3,6 miljoner mindre än män. Då räknar vi inte ens in pensionen
            – då blir problemet ännu värre. Men i det här läget måste vi göra
            någonting, och då måste jämställdheten vara det viktigaste.
          </note>
          <note>
            Jämställdhet är inte att 100 procent av dagarna tas ut av den
            ena eller den andra föräldern. Familjer kan se olika ut. Det kan
            vara två mammor. Det kan vara två pappor. Men vi kan ta den vanligaste
            konstellationen: en man och en kvinna. Vi vill inte att papporna
            ska vara hemma 100 procent. Vi vill inte heller att mammorna ska
            vara det.
          </note>
          <note>
            Det är därför de vikta föräldramånaderna finns, och det är viktigt
            att komma ihåg att de är vikta för båda föräldrarna. Det är alltså
            inte bara pappamånader, utan det är också mammamånader. Det innebär
            att om man till exempel skulle öka med en vikt månad till så ökar
            man för båda föräldrarna. Det är jämställdhet som ska främjas.
          </note>
          <note>
            Jag tycker att det är viktigt att påminna om den diskussionen.
            Nu talas det om valfrihet, men den förra mandatperioden var det
            faktiskt jämställdheten som hade strukits. Det skulle inte vara
            ett viktigt uppdrag i informa ­ tionen att främja jämställdheten.
            Men det är det som är den stora utmaningen när det gäller föräldraförsäkringen.
            Vi ser ju de enorma konsekvenserna i arbetslivet och i familjelivet,
            där mönstret etableras med kvinnor som sköter hemarbetet, ofta
            går ned till deltid och förlorar mycket lönemässigt, även om hon
            jobbar heltid efter föräldraledigheten.
          </note>
          <note>
            Det här är alldeles för viktigt för att viftas bort. Valfriheten
            är på ett sätt problemet i dag, för det här är inte en individuell
            försäkring som alla våra andra försäkringar. Det är därför som
            det för jämställdheten är så viktigt att gå fram med ytterligare
            en vikt föräldramånad. I informationen borde det vara en självklarhet
            att jämställdheten är det allra viktigaste.
          </note>
          <note type="speaker">
            Anf. 120 Socialförsäkringsminister ANNIKA STRANDHÄLL (S):
          </note>
          <note>
            Herr talman! Jag vill tacka Johan Forssell för att han lyfter
            upp den här debatten och ger mig en möjlighet att tydliggöra detta.
          </note>
          <note>
            Regeringen har inte strukit det mål som Johan Forssell pekar
            på. Kunskapsmålet finns kvar även i årets regleringsbrev, och
            jag skulle också vilja säga, vilket jag även försökte säga direkt
            i mitt interpellationssvar, att det är en mycket central del av
            Försäkringskassans uppdrag och att de förutsättningar som skapas
            av det som Johan Forssell pekar på, nämligen god kunskap, består
            även i år.
          </note>
          <note>
            Att skapa kunskap om regelverket för till exempel föräldraförsäkringen
            är viktigt. Den uppfattningen delar vi. En sådan kunskap ger nämligen
            föräldrarna underlag både för val och valfrihet om vilka konsekvenser
            som valet att till exempel dela föräldrapenningen för med sig
            för situationen på arbetsmarknaden, för löneutvecklingen, för
            kontakten med barnet, för fördelningen av det obetalda hem- och
            omsorgsarbetet i stort, för konsekvenser eventuellt i form av
            sjukskrivning och som sagt var låga pensioner etcetera, vilket
            också har bäring på en tidigare debatt som vi har haft här i dag.
          </note>
          <note>
            Det är också därför regeringen i regleringsbrevet till Försäkringskassan
            även i år har valt att ha kvar just kunskapsmålet. Jag har därför
            svårt att egentligen se problematiken som Johan Forssell pekar
            på. Målet för utgiftsområde 12 ligger fast och är formulerat precis
            som det har varit tidigare. Det som har skett är att vi har gjort
            ytterligare en precisering i regleringsbrevet till Försäkringskassan.
            Informationsuppdraget ligger tydligt kvar som en del av detta.
          </note>
          <note>
            Man måste också vara klar över att det är en ny, feministisk
            regering som har tillträtt. Det handlar om en ambitionshöjning
            som följer av detta, och därför är också det en del av förklaringen
            till att Försäkringskassans mål har förtydligats ytterligare kopplat
            till det här. Att vara en feministisk regering innebär att vi
            sätter jämställdheten i centrum i såväl det nationella som internationella
            arbetet. I praktiken handlar det också om att vi vill göra en
            kraftfull skillnad.
          </note>
          <note>
            Därför är det också naturligt att det här perspektivet är med
            även när det gäller tydligheten i styrningen av våra myndigheter.
            Där har regeringen inte på en enda punkt varit otydlig med att
            vi ser just föräldraförsäkringen och vikten av ett jämställt uttag
            av föräldraförsäkringen som oerhört viktigt för att flytta fram
            positionerna inom jämställdhetsområdet.
          </note>
          <note>
            Målet för utgiftsområde 12 ligger som sagt var fast. Sedan har
            vi i de överväganden som vi har gjort när vi har formulerat regleringsbrevet
            tagit hänsyn även till andra delar, till exempel det jämställdhetspolitiska
            målet som också det är fastställt av riksdagen och avser samtliga
            politikområden – även den ekonomiska familjepolitiken.
          </note>
          <note>
            Där finns bland annat ett delmål som talar om just vikten av
            en jämn fördelning av det obetalda hem- och omsorgsarbetet som
            självklart också har påverkat de överväganden som regeringen har
            gjort när vi har specificerat just Försäkringskassans uppdrag
            i regleringsbrevet.
          </note>
          <note type="speaker">
            Anf. 121 JOHAN FORSSELL (M):
          </note>
          <note>
            Herr talman! Jag blir lite fundersam när jag hör statsrådets
            svar här och faktiskt ännu mer när jag läser det svar som avgetts.
            Jag ska inte säga att regeringen inte känner till exakt vad ett
            regleringsbrev syftar till, men jag blir lite bekymrad när jag
            hör hur man ser på dem.
          </note>
          <note>
            Jag läser ur svaret, herr talman: ”Mål för myndigheterna kan
            föras in i regleringsbrevet om det finns ett behov av att för
            det kommande året tydliggöra regeringens prioriteringar.”
          </note>
          <note>
            Om det kan man säga två saker. För det första är inte mål och
            prioriteringar alls samma sak. Det är faktiskt två helt olika
            saker. För det andra vänder jag mig mot själva grundansatsen,
            för den är nämligen fel. Hos Ekonomistyrningsverket kan man läsa
            hur de ser på regleringsbreven. De säger så här: ”Innehållet i
            regleringsbreven utgår från riksdagens beslut om statsbudgeten
            och regeringens ambitioner.”
          </note>
          <note>
            Här är alltså två saker som regeringen ska hålla i huvudet samtidigt.
            Det är dels det som Annika Strandhäll talar om, det vill säga
            prioriteringar, vad man vill göra och allt detta, dels de beslut
            som fattas här i kammaren. Det är kanske lite typiskt, mot bakgrund
            av de diskussioner vi har haft tidigare, att Annika Strandhäll
            väljer att utelämna just riksdagen i det här sammanhanget.
          </note>
          <note>
            Regleringsbreven är inte regeringens egen lilla önskestund. Så
            fungerar det inte, utan de bygger faktiskt på de beslut som vi
            fattar i den här kammaren, väldigt omedelbart när det gäller de
            ekonomiska anslagen naturligtvis men också på just själva innehållet.
          </note>
          <note>
            Jag vill betona att Annika Strandhäll inte har fått stöd för
            något beslut i den här kammaren som stöder att valfriheten ska
            tas bort som mål. Det är faktiskt vad som har hänt. Det är sant
            att Försäkringskassan ska fortsätta sprida kunskap om sitt regelverk,
            men vad statsrådet har gjort är att plocka bort vad detta ska
            syfta till, nämligen att uppnå just valfriheten.
          </note>
          <note>
            Detta är ett regleringsbrev på 31 sidor. Inte någonstans finns
            valfriheten med, utan det har tagits bort överallt.
          </note>
          <note>
            Jag ställde frågan om tankeexperimentet till statsrådet. Jag
            fick inget svar, men det finns ju fler möjligheter. Vi har en
            ordning i Sverige där folket utser riksdagen, och sedan utser
            riksdagen statsminister och regering. Regeringen styr sedan myndigheterna.
            Det är sunt förnuft att allt detta måste hänga ihop. Man kan inte
            ha en riksdag som säger en sak och en regering som gör något helt
            annat. Då blir det fel i systemet.
          </note>
          <note>
            Jag har den största respekt för att det finns olika uppfattningar
            i sak. Jag hör ju flera socialdemokrater här i talarstolen, och
            jag har full respekt för era uppfattningar. Men mitt budskap till
            er är, herr talman, att om ni inte är nöjda med de beslut som
            riksdagen fattar, arbeta då för att förändra dem! Strunta inte
            bara i dem, kör inte över dem eller ta en rövare och hoppas att
            ingen kommer på er, för det är faktiskt väldigt dålig politik.
          </note>
          <note>
            Målet för utgiftsområdet är fortfarande att öka valfriheten.
            Det sa Annika Strandhäll själv. När nu regeringen har valt att
            stryka målet om valfrihet i Försäkringskassans regleringsbrev,
            hur ska man då uppnå målet om det inte längre ska finnas med i
            regleringsbrevet? Det kan man fundera på.
          </note>
          <note>
            Vad har regeringen för andra spännande initiativ för att uppnå
            det mål om valfrihet som den här kammaren har antagit? Det vore
            roligt att få höra.
          </note>
          <note type="speaker">
            Anf. 122 HILLEVI LARSSON (S):
          </note>
          <note>
            Herr talman! Att valfriheten skulle tas bort är en fråga om tolkning.
            Om man informerar om det regelverk som gäller informerar man också
            om de valmöjligheter som finns. Jag förstår över huvud taget inte
            diskussio ­ nen.
          </note>
          <note>
            Det är också konstigt att det skulle vara ett problem att frågan
            om jämställdhet tas med. Detta borde självklart prioriteras när
            man ser hur uttaget i föräldraförsäkringen ser ut och konsekvenserna.
            Debattörer i andra debatter har varit överens om att det är ett
            problem. Att i denna debatt koka ned till att jämställdhet ställs
            mot valfrihet är märkligt. Vi är väl överens om att jämställdhet
            ska främjas. När man informerar om regelverket främjar man automatiskt
            valfrihet eftersom det framkommer information om vilka alternativ
            som finns för familjen. Det ordet behöver över huvud taget inte
            finnas med utan det är en självklarhet om det finns bra information.
          </note>
          <note>
            Om Försäkringskassan förstärks ökar möjligheten att informera
            fler. En pressad organisation har också varit ett problem. Vi
            måste ändå vara överens om att möjligheten till bättre information
            och frågan om jämställdhet måste vara med i sammanhanget med tanke
            på de negativa konsekvenser vi kan se, inte minst i fråga om kvinnors
            löner och pensioner kopplade till det ojämställda uttaget.
          </note>
          <note>
            Det här är en märklig diskussion. Det handlar egentligen om en
            tolkning av att valfriheten har tagits bort. Men genom att informera
            om systemet blir det också automatiskt valfrihet.
          </note>
          <note type="speaker">
            Anf. 123 Socialförsäkringsminister ANNIKA STRANDHÄLL (S):
          </note>
          <note>
            Herr talman! Nu blir jag lite fundersam, Johan Forssell. Regeringen
            har följt riksdagens beslut till punkt och pricka. Målet för utgiftsområdet
            ligger fast. Det är formulerat enligt följande: ”Den ekonomiska
            familjepolitiken ska bidra till förbättrade förutsättningar för
            en god ekonomisk levnadsstandard samt ökad valfrihet och stärkt
            makt över den egna livssituationen för alla barnfamiljer.” Det
            var det målet riksdagen beslutade. Det målet ligger fast. Regeringen
            har gjort precis som kammaren ville.
          </note>
          <note>
            Regeringen har sedan dessutom tydligt behållit informationsmålet,
            kunskapsmålet, i regleringsbrevet till Försäkringskassan. Målet
            är att information ska ges om regelverket så att föräldrarna på
            ett tydligt sätt ska ha en valfrihet och förstå konsekvenserna
            av de val de eventuellt gör. Det hänger tydligt ihop.
          </note>
          <note>
            Regeringen i egenskap av en feministisk regering tar hänsyn till
            det av riksdagen fastställda jämställdhetspolitiska målet i regleringsbrevet.
            I det här fallet handlar det om delmålet som handlar om en jämn
            fördelning av det obetalda hem- och omsorgsarbetet. Regeringen
            måste då fråga sig hur man som en feministisk regering kan väga
            in ett sådant mål i styrningen av myndigheten. Då får regeringen
            överväga när denna ojämställdhet uppstår. Jo, i samband med familjebildning,
            och det är den part som tar ut en större del – oavsett om det
            är en man eller kvinna – av föräldraförsäkringen som också är
            den part som tenderar att ta på sig en större del av det obetalda
            hem- och omsorgsarbetet. Därför är det alldeles särskilt viktigt,
            kopplat till riksdagens jämställdhetspolitiska mål, att precisera
            detta i förhållande till myndigheten.
          </note>
          <note>
            Jag har svårt att i dag riktigt förstå vari oenigheten består.
            Regeringen har gjort precis som riksdagen har sagt. Vi har dessutom
            vägt in det jämställdhetspolitiska målet, som också riksdagen
            har fastställt och som avser samtliga politikområden, och vi har
            gjort en precisering som kan leda i rätt riktning.
          </note>
          <note type="speaker">
            Anf. 124 JOHAN FORSSELL (M):
          </note>
          <note>
            Herr talman! Jag vet inte om det är symtomatiskt för denna regering
            att regeringen fattar beslut om att i ett regleringsbrev ta bort
            Försäkringskassans mål om att arbeta för valfrihet. Det är vad
            vi talar om, inte målet för utgiftspolititiken i stort. Det har
            riksdagen fattat beslut om.
          </note>
          <note>
            Regeringen tar bort målet för Försäkringskassan. Sedan undrar
            Annika Strandhäll vad problemet är. Hon förstår inte. Det är märkligt
            i både sak och form.
          </note>
          <note>
            Vi ska komma ihåg en sak, nämligen att i det tidigare regleringsbrevet
            för Försäkringskassan ställdes inte jämställdhet mot valfrihet.
            Båda saker ­ na fanns med. De enda som har gjort detta i denna
            debatt är regeringen och dess företrädare. Det är ni som står
            bakom politiken som har behållit jämställdheten. Jag har inga
            problem med det utan det är bra. Mitt problem är att allt som
            handlar om valfrihet har försvunnit. På 31 sidor finns inte den
            frågan med, trots att riksdagen har sagt att målet ska vara kvar.
          </note>
          <note>
            Jag måste upprepa min fråga: Hur ska Försäkringskassan kunna
            arbeta för det mål som riksdagen har slagit fast när regeringen
            har tagit bort det ur regleringsbrevet till Försäkringskassan?
          </note>
          <note>
            Annika Strandhäll kanske tycker att jag är överdrivet formalistisk,
            nitisk eller jobbig i största allmänhet. Jag vet inte. Jag tar
            inte upp denna fråga för att jag tycker att det är roligt. Den
            är viktig dels för föräldrarna som i möte med Försäkringskassan
            ska få rätt information, dels för att de beslut som riksdagen
            fattar, gilla dem eller inte, ska betyda något. Det handlar till
            syvende och sist om respekten för väljarna.
          </note>
          <note>
            Jag vill tacka för diskussionen. Jag hoppas att jag slipper besvära
            statsrådet och ta upp hennes tid med fler interpellationer om
            varför regeringen inte gör vad riksdagen har fattat beslut om.
            De beslut som riksdagen fattar ska följas.
          </note>
          <note type="speaker">
            Anf. 125 Socialförsäkringsminister ANNIKA STRANDHÄLL (S):
          </note>
          <note>
            Herr talman! Jag konstaterar avslutningsvis att regeringen i
            det här fallet har gjort precis det som riksdagen bad om – till
            punkt och pricka. Målet ligger fast.
          </note>
          <note>
            Låt oss titta på skillnaderna, den precisering jag talar om,
            när det gäller regleringsbrevet till Försäkringskassan. Det handlade
            tidigare om att Försäkringskassans information ”ska ge föräldrar
            goda kunskaper om föräldraförsäkringens regelverk och därmed skapa
            förutsättningar för valfrihet i ett jämställt föräldraskap och
            makt över livssituationen”. Fint!
          </note>
          <note>
            Det regeringen nu har skrivit är: ”Försäkringskassan ska verka
            för ett jämställt användande av föräldrapenning och tillfällig
            föräldrapenning. Försäkringskassans information ska bidra till
            att föräldrar får bättre kunskap om föräldraförsäkringens regelverk.”
          </note>
          <note>
            Föräldrarna ska informeras om föräldraförsäkringens regelverk.
            Själva syftet med den valfrihet som vi pratar om här handlar om
            att föräldrarna ska få en kunskap om försäkringen som innebär
            att de ska förstå att de olika val de kan göra när det gäller
            fördelning av föräldrapenningen kan få konsekvenser. Det är exakt
            vad som ligger kvar. Det är något lite mer tydlig precisering
            om att det faktiskt kan vara just användandet av föräldrapenning
            och den tillfälliga föräldrapenningen – precis som vi vet – som
            är det som verkligen påverkar.
          </note>
          <note>
            Jag konstaterar till syvende och sist att jag får tacka Johan
            Forssell för debatten. Regeringens uppfattning är att vi har följt
            riksdagens beslut till punkt och pricka. Jag ser fram emot eventuella
            fortsatta debatter i framtiden.
          </note>
          <note>
            Överläggningen var härmed avslutad.
          </note>
          <note>
            § 23 Svar på interpellation 2014/15:348 om förutsättningarna
            för kvinnors företagande i välfärdssektorn
          </note>
          <note type="speaker">
            Anf. 126 Statsrådet ARDALAN SHEKARABI (S):
          </note>
          <note>
            Herr talman! Said Abdu har frågat mig om jag har tagit något
            initiativ till en analys för att granska vilka konsekvenser överenskommelsen
            med Vänsterpartiet om ”en välfärd utan vinstintresse” kan få för
            möjligheten att uppnå målen för jämställdhetspolitiken.
          </note>
          <note>
            Det påstås ibland att åtgärder för att se till att våra skattepengar
            används till det de är avsedda för skulle vara negativt för kvinnors
            företagande. Jag anser att det är en förlegad syn att utgå från
            att kvinnor bara kan driva företag inom välfärden. Det stämmer
            inte heller överens med verkligheten, eftersom de som har ledande
            positioner i de största välfärdsföretagen i de flesta fall är
            män. Den könssegregerade arbetsmarknaden är ett omvittnat problem,
            men den är inte kopplad till frågan om vinster i skattefinansierade
            välfärdsföretag, utan har helt andra orsaker.
          </note>
          <note>
            En granskning av Dagens Arena visar att nio av tio riskkapitalägda
            välfärdsbolag har manliga direktörer. Av granskningen framgår
            att det är ont om kvinnor på ledande positioner i de dominerande
            vård- och utbildningskoncernerna. 12 av de 15 största aktörerna
            har manliga toppchefer, detta samtidigt som nästan 80 procent
            av de anställda är kvinnor.
          </note>
          <note>
            Genom att se till att skattepengar används i verksamheten i stället
            för att bli till stora vinster som delas ut till ägarna skapas
            utrymme att satsa mer på kvaliteten. Vilka medarbetare i välfärden,
            kvinnor som män, skulle tacka nej till en extra kollega? Frågan
            om vinster i välfärden handlar därför i hög grad om arbetsvillkoren
            för de många kvinnor och män som arbetar i välfärden – de kommer
            alltid att vara fler än de som befinner sig i ledande positioner.
            Det handlar också om att skattepengar ska gå till det de är avsedda
            för, nämligen till verksamhet för medborgarna, inte vinst till
            ägarna. Att eventuella överskott återförs till den verksamhet
            de är avsedda för kan bidra till att uppnå målen för jämställdhetspolitiken
            och öka förutsättningarna för att de som jobbar i välfärden har
            sjysta villkor.
          </note>
          <note type="speaker">
            Anf. 127 SAID ABDU (FP):
          </note>
          <note>
            Herr talman! Jag har ställt en fråga till civilminister Ardalan
            Shekarabi. Efter att ha hört civilministern måste jag konstatera
            att jag ännu inte fått svar på min fråga.
          </note>
          <note>
            Jag ska ta det från början. Valfrihetsreformerna i offentlig
            sektor underlättar för kvinnligt företagande och kvinnligt chefskap.
            Vi har de senaste åren sett att kvinnors företagande ökat. För
            tio år sedan drev 5,9 procent av kvinnorna företag. Nu har andelen
            ökat till 7,5 procent. Vi anser att det till stor del är en följd
            av de förbättringar som skett i förutsättningarna för företagande
            inom de områden där kvinnor arbetar. Dessvärre vill den rödgröna
            regeringen nu dra undan mattan för dessa kvinnor och dessa företag.
          </note>
          <note>
            Herr talman! Statsrådet anger att det är en förlegad syn att
            utgå från att kvinnor bara kan driva företag inom välfärden. Självklart
            driver kvinnor liksom män företag inom en rad olika områden, men
            min fråga till statsrådet handlade om huruvida regeringen gjort
            en jämställdhetsanalys innan det beslutades om att försvåra företagandet
            inom välfärdssektorn.
          </note>
          <note>
            Som statsrådet anger är ca 80 procent av de anställda inom välfärdssektorn
            kvinnor. Som företagare vet jag att de flesta som driver företag
            gör det inom ett område där de själva har expertis. Genom egna
            erfarenheter väcks tankar och idéer om hur man skulle kunna förbättra
            den verksamhet man arbetar i. Eftersom kvinnor i större utsträckning
            än män är verksamma inom vård och omsorg är det naturligt att
            det inom denna bransch finns ett större utbud för företagsamma
            kvinnor än för män. Jag konstaterar också att kvinnodominansen
            inom vård- och omsorgsbranschen kan ses bland företagsledarna,
            varav 54 procent är kvinnor. I det privata näringslivet är det
            28 procent.
          </note>
          <note>
            Herr talman! Folkpartiet driver på för företag och för feminism.
            För mig är det tydligt att statsrådet och regeringen inte satt
            på sig jämställdhetsglasögonen när det gäller välfärdsföretagen
            och inte heller vid regeringens utnämningar eller när man som
            häromdagen valde att avsluta ett ambassadörsnätverk med över 800
            kvinnliga företagare.
          </note>
          <note>
            Herr talman! I sitt svar hänvisar statsrådet endast till de riskkapitalägda
            välfärdsbolagen. Därigenom visar statsrådet på en förbluffande
            okunnighet när det gäller de små och medelstora företag som dagligen
            uträttar stordåd inom välfärden. I stället för att fokusera på
            de riskkapitalägda företagen tycker jag att vi ska titta på andra
            siffror. 98,8 procent av företagen inom sektorn har färre än 50
            anställda, och nio av tio har under tio anställ ­ da. Bland de
            företag som drivs inom valfrihetssystemet är det 80 procent som
            ägs eller drivs av en kvinna eller har en kvinna som vd. Vi talar
            alltså inte om riskkapitalbolag, utan om människor av kött och
            blod som varje dag går till jobbet.
          </note>
          <note>
            Herr talman! Vi börjar bli vana. Det är alltför ofta som den
            rödgröna regeringen ignorerar de små och medelstora företagen,
            som jag i sammanhanget kan passa på att berätta är de som bidrar
            till fyra av fem jobb. Företagare misstänkliggörs ständigt av
            representanter från den rödgröna regeringen.
          </note>
          <note>
            Jag ska återgå till den fråga jag ställde i interpellationen.
            Har statsrådet tagit initiativ till en analys för att granska
            vilka konsekvenser överenskommelsen med Vänsterpartiet om ”en
            välfärd utan vinstintresse” kan få för möjligheten att uppnå målen
            för jämställdhetspolitiken? Mer specifikt gäller frågan den ekonomiska
            jämställdheten, som är nära kopplad till hur vi får fler kvinnliga
            företagare och kvinnliga chefer. Jag vill även fråga hur statsrådet
            ser på ökningen av kvinnors företagande under senare år och kopplingen
            till nya företag inom välfärdssektorn.
          </note>
          <note type="speaker">
            Anf. 128 Statsrådet ARDALAN SHEKARABI (S):
          </note>
          <note>
            Herr talman! Det finns många goda exempel på kvinnligt och manligt
            företagande inom välfärden. Regeringen anser att det är viktigt
            att fler företag drivs av kvinnor och vill se en sådan utveckling.
            Trots att kvinnor är i stor majoritet bland dem som arbetar i
            vård- och omsorgssektorn framgår det av Vårdföretagarnas egen
            rapport att kvinnor är klart underrepresenterade i ledande befattningar
            i förhållande till hur många som arbetar i sektorn. Kvinnor utgör
            82 procent av alla som arbetar inom vården och omsorgen, men endast
            54 procent av företagsledarna, som Said Abdu sa.
          </note>
          <note>
            Jag vill vara tydlig med att välfärdsverksamheterna är till för
            brukarna, inte företagsledarna. Jag tror att vi är överens om
            att syftet med de reformer som möjliggjort för privata aktörer
            att vara med och utveckla välfärden aldrig har varit att låta
            riskkapitalbolag tjäna miljarder på skattefinansierad vård- och
            omsorgsverksamhet. Tyvärr hamnade vi där.
          </note>
          <note>
            Vi ska värna valfriheten och ha en mångfald av olika aktörer.
            Men vi ska samtidigt ha ett system som garanterar att skattemedlen
            återinvesteras i verksamheterna och inte går till vinst till ägarna.
            Regeringen har tillsatt Utredningen om reglering av offentlig
            finansiering av privat utförda välfärdstjänster, som ska ge förslag
            på hur vi kan garantera brukarna att skattemedel går till den
            verksamhet de är avsedda för.
          </note>
          <note>
            Jag vill också betona att regeringen tar jämställdhetsmålen på
            största allvar. Vi vet att när den gemensamt finansierade välfärden
            brister är det kvinnor som i stor utsträckning går ned i arbetstid
            för att ta hand om sina anhöriga. Att deltidsarbete påverkar pensionen
            och sjukpenningen är ingen nyhet. Vi vet att det är kvinnor som
            i stor utsträckning går delade turer på äldreboendena när företagen
            skär ned på sina personalkostnader för att öka sin vinst. Det
            är därför regeringen vill skapa ordning och reda i välfärden.
          </note>
          <note type="speaker">
            Anf. 129 SAID ABDU (FP):
          </note>
          <note>
            Herr talman! Jag tänker fokusera lite grann på hur regeringen
            skapar osäkerhet för dessa jobbskapande kvinnor. Som jobbskapande
            företagare finns det få saker som jag ogillar så mycket som osäkerhet.
            Men den nya regeringen sprider osäkerhet. Efter Miljöpartiets
            stoppultimatum om Förbifart Stockholm har vi bombarderats med
            näringsfientliga utredningar om alltifrån att stoppa det näringsgivande
            affärsflyget från Bromma till att stoppa det jobbskapande välfärdsföretagandet.
          </note>
          <note>
            Jag förstår de välfärdsföretag som nu hotas av regeringens politik.
            Men jag är inte ensam. Jag hade önskat att statsrådet hade lyssnat
            bättre till de egna leden. Det är nämligen så att den tidigare
            socialdemokratiska finansministern Kjell-Olof Feldt är tydlig
            i sin kritik mot osäkerhetsregeringens utredningsdirektiv om vinster
            i välfärden.
          </note>
          <note>
            I Dagens Nyheter den 4 april på s. 20 säger han: ”Direktivet
            är formulerat så att det stänger utrymmet för normala företagsbeslut,
            till exempel om antalet anställda. Samtidigt finns en stor mängd
            företag inom vård, skola och omsorg som nu riskerar att bli utsatta
            för konfiskation. Det borde inte kunna ske i ett rättssamhälle,
            vilket jag hoppas att utredaren Ilmar Reepalu inser.”
          </note>
          <note>
            Min fråga till statsrådet är: Har statsrådet insett detta? Eller
            kommer statsrådet likt sin partikollega att sitta i kammaren om
            några år och rimma på löntagarfonder? Sedan vill jag även ha svar
            på den tidigare frågan om hur statsrådet ser på ökningen av kvinnors
            företagande under senare år och kopplingen till den ökande företagsamheten.
          </note>
          <note type="speaker">
            Anf. 130 Statsrådet ARDALAN SHEKARABI (S):
          </note>
          <note>
            Herr talman! Jag vill försäkra Said Abdu att regeringen har engagemang
            och vilja att skapa ordning och reda i välfärden. Det är vår skyldighet
            att skapa ordning och reda i välfärden och se till att vi har
            kvalitetskrav som innebär att det inte är möjligt att dra ned
            på antalet medarbetare i offentliga välfärdsverksamheter för att
            dela ut vinst till aktieägarna.
          </note>
          <note>
            Det är vår skyldighet att se till att medarbetarna i välfärden
            får de bästa möjliga förutsättningarna att utföra de tjänster
            som är viktiga för jämställdheten och för utvecklingen i vårt
            land. Därför måste vi vidta åtgärder. Jag vill påminna Said Abdu
            om att partiledaren för Folkpartiet i många uttalanden under de
            senaste åren har krävt att vi ska skärpa den lagstiftning som
            reglerar privat utförd offentligt finansierad välfärd.
          </note>
          <note>
            Den förra regeringen tillsatte minst två utredningar med syftet
            att skär ­ pa regelverket så att man just skulle få hårdare kvalitetskrav
            och stoppa en utveckling där man drar ned på personalen för att
            dela ut vinst till aktie ­ ägarna.
          </note>
          <note>
            Den här regeringen tar jämställdhetsmålen på allvar. Då måste
            vi också skapa ordning och reda i välfärden. Välfärden är en otroligt
            viktig grundförutsättning för att vi ska kunna skapa ett jämställt
            samhälle. Jag vill uppmuntra både män och kvinnor att starta och
            driva företag inom välfärdsverksamheterna, inom vård- och omsorgssektorn.
            Men då ska det vara hög kvalitet och vara brukarna och inte vinstintresset
            som står i fokus.
          </note>
          <note>
            Jag vänder mig starkt mot att reducera kampen för jämställdhet
            till kvinnors företagande i välfärdssektorn. Ett jämställt samhälle
            varken börjar eller slutar där. Verkligheten är att kvinnor tjänar
            86 procent av mäns lön. Kvinnorna tar ut 75 procent av dagarna
            i föräldraförsäkringen. Kvinnor ägnar en timme mer per dag åt
            obetalt arbete medan män ägnar en och en halv timme mer åt betalt
            arbete. Det får stora konsekvenser för kvinnors ekonomiska frihet.
            Det handlar inte om vinster i skattefinansierade välfärdsföretag
            utan har helt andra orsaker.
          </note>
          <note>
            Vi behöver förändra normer och värderingar om vad som är manligt
            och kvinnligt för att ge varje individ förutsättningar att förverkliga
            sig själv och sin potential. Det är min övertygelse att samhällen
            som tar till vara hela befolkningens kompetens är både starkare
            och mer välmående.
          </note>
          <note>
            Som jag nämnde tidigare är välfärdsverksamheterna till för brukarna,
            inte företagsledarna. Vinstintresset hör inte hemma i välfärden.
            Vi pratar inte om en marknad. Vi pratar om grundläggande tjänster
            i ett samhälle som finansieras gemensamt av oss med skattemedel.
          </note>
          <note>
            Att framhålla välfärdssektorn som den enda sektor där kvinnor
            kan ha ledande befattningar riskerar att leda till att den könssegregerade
            arbetsmarknaden består och att kvinnors företagande är avgränsat
            till marknader där vinstintresset inte ska vara styrande. Jag
            ställer mig frågande till på vilket sätt det leder till förändrade
            könsrelationer där män och kvinnor deltar på lika villkor.
          </note>
          <note type="speaker">
            Anf. 131 SAID ABDU (FP):
          </note>
          <note>
            Herr talman! Det märks att det finns få företagare i regeringen.
            Om så hade varit fallet hade man vetat att vinst är något positivt
            och inte något som kan utredas bort i Regeringskansliets korridorer.
            Vinst är nödvändigt för att bedriva en verksamhet. Utan vinst
            finns inget utrymme för att återinvestera pengar i företag. Det
            finn s ingen säkerhet, bara en oro för att staten ska lägga vantarna
            på verksamhetens överskott. De jobbskapande företagen lämnas med
            regeringens osäkerhetspolitik.
          </note>
          <note>
            Herr talman! Vård och omsorg hör till de mest personalintensiva
            sektorerna. Här slår osäkerhetsregeringens höjda skatter på jobb
            och företagande särskilt hårt. De välfärdsföretag som vill satsa
            på utökad personal och ge unga en väg in på arbetsmarknaden tvingas
            i stället förbereda sig på Vänsterns stålbad. Redan nu tvingas
            tyvärr organisationer parera straffskatten på ungdomsjobben.
          </note>
          <note>
            Välfärdsföretagandet har gett vårt land många nya entreprenörer.
            Flera av dem har varit kvinnor. Det har varit allt från nischade
            persiska äldreboenden till sjukvård som spirar i hela vårt land.
            Här finns även ett stort antal kvinnor som är företagsledare och
            förebilder för många kvinnor som står på tröskeln till att starta
            eget företag. Samhället ska inte lägga krokben för dessa verksamheter,
            utan vi ska stödja dem.
          </note>
          <note>
            Slutligen vill jag gärna ha svar på min andra fråga om konfiskationen
            och utredningsdirektiven.
          </note>
          <note type="speaker">
            Anf. 132 Statsrådet ARDALAN SHEKARABI (S):
          </note>
          <note>
            Herr talman! En förutsättning för en stark jämställdhet är att
            den offentligt finansierade välfärden fungerar väl. Ett steg mot
            att uppnå jämställdhetsmålen är därför att skapa ordning och reda
            i välfärden. Skattemedlen ska gå till den verksamhet de är avsedda
            för och inte som vinst till ägarna.
          </note>
          <note>
            Jag tror på valfrihet och att kvaliteten i välfärden mår bra
            av en mångfald av aktörer. Men välfärdssektorns uppdrag är inte
            i första hand att främja företagande. Välfärden är i första hand
            till för brukarna och för att de som arbetar med detta viktiga
            samhällsuppdrag ska ges goda arbetsvillkor och goda förutsättningar
            att fullfölja uppdraget. När företagares vinstintresse står i
            konflikt med samhällets och medborgares intresse av välfärd får
            företagarna stå tillbaka.
          </note>
          <note>
            Jag vill avslutningsvis tacka Said Abdu för interpellationen.
          </note>
          <note>
            Överläggningen var härmed avslutad.
          </note>
          <note>
            § 24 Svar på interpellation 2014/15:360 om skatteutjämningssystemet
            och bostadsmiljarden
          </note>
          <note type="speaker">
            Anf. 133 Statsrådet ARDALAN SHEKARABI (S):
          </note>
          <note>
            Herr talman! Erik Andersson har frågat finansministern dels om
            hon har gjort det ställningstagandet att skatteutjämningssystemet
            gynnar tillväxten för de kommuner som får betala in pengar till
            systemet, dels vilka initiativ finansministern har tagit för att
            uppfylla löftet som lämnades i valrörelsen om att pengarna från
            tillväxtmiljarden skulle stimulera bostadsbyggandet.
          </note>
          <note>
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            Den parlamentariska kommitté som senast gjorde en översyn av
            utformningen av den kommunalekonomiska utjämningen hade bland
            annat i uppdrag att utreda om det finns tillväxthämmande faktorer
            i inkomstutjämningen. En enig kommitté bedömde att det saknas
            belägg för att inkomstutjämningen är tillväxthämmande. Kommittén
            menade att tillväxt sker i lokala arbetsmarknadsregioner där kärn-
            och kranskommuner är ömsesidigt beroende av varandra. Den ekonomiska
            tillväxten i respektive arbetsmarknadsregion bestäms inte av var
            man bor utan av var man arbetar. En hög inkomst per invånare i
            många förortskommuner speglar snarare attraktiviteten i boendemiljön
            än en hög tillväxt kopplad till ekonomisk aktivitet. Jag delar
            kommitténs uppfattning.
          </note>
          <note>
            Det är dock viktigt att negativa marginaleffekter inte uppstår
            på grund av inkomstutjämningen. Sådana effekter kan uppstå om
            utjämningen skul ­ le baseras på den genomsnittliga skattesatsen.
            En kommun med låg skattesats skulle då kunna få en bidragsminskning
            som är större än ökningen av skatteintäkterna, om kommunens skattekraft
            ökar snabbare än den genomsnittliga skattekraften. Därför reduceras
            de medelskattesatser som används i beräkningarna av bidrag och
            avgifter i inkomstutjämningen. Den ytterligare reducering av medelskattesatserna
            till 60 procent för de kommuner och landsting som betalar avgift,
            som genomfördes 2014, är dock mer än vad som krävs för att undvika
            sådana negativa marginaleffekter.
          </note>
          <note>
            Med det sagt vill jag framhålla vikten av att en avvägning görs
            mellan å ena sidan inkomstutjämningens eventuella inverkan på
            tillväxten och å andra sidan behovet av en långtgående utjämning.
            Att en kommun har en hög skattekraft behöver inte föranledas av
            att det finns ett stort antal arbetstillfällen i kommunen, utan
            kan bero på att en stor andel av befolkningen har sina arbetsplatser
            belägna i andra kommuner.
          </note>
          <note>
            När det gäller frågan om vilka initiativ som har tagits för att
            öka nybyggnationen av bostäder kommer regeringen i budgetpropositionen
            för 2016 att återkomma med förslag på incitament till kommunerna
            för ökat bostadsbyggande.
          </note>
          <note type="speaker">
            Anf. 134 ERIK ANDERSSON (M):
          </note>
          <note>
            Herr talman! Jag vill givetvis tacka civilministern för svaret.
          </note>
          <note>
            Det är klart att även jag anser att hela Sverige ska kunna leva.
            Det är viktigt att säga det. Annars blir jag beskylld för något
            annat. Det behövs en utjämning mellan landets kommuner, men dagens
            utjämningssystem är utformat på ett sätt som ställer kommunerna
            mot varandra.
          </note>
          <note>
            Kostnaden för utjämningen bör staten stå för, inte de 13 kommunerna
            och ett enda landsting. Det är landstinget som finns i Stockholm.
            Av de 13 k ommunerna finns 10 i Stockholm. N är det gäller landstinget
            är Stockholms läns landsting också det enda landsting som bidrar
            ti ll utjämning över huvud taget, o ch det landstinget har högst
            landstingsskatt.
          </note>
          <note>
            När jag lyssnar på civilministern låter det som att det främst
            skulle vara kommuner runt storstäderna som drabbas. Men nu kommer
            även Kiruna och Gällivare att få betala. De största mottagarna
            är kommuner i urbaniserade regioner. Det är Malmö, Göteborg, Norrköping
            och Eskilstuna. Min fråga i interpellationen var om statsrådet
            har gjort ställningstagandet att skatteutjämningssystemet gynnar
            tillväxten för de kommuner som får betala in till systemet och
            vilka initiativ statsrådet har tagit för att uppfylla de löften
            som lämnades i valrörelsen om att pengarna från tillväxtmiljarden
            skulle stimulera bostadsbyggande.
          </note>
          <note>
            När det gäller om skatteutjämningssystemet gynnar tillväxten
            har statsrådet svarat att han står bakom den parlamentariska kommittén
            som kom fram till att det saknas belägg. Skatteutjämningen är
            inte tillväxthämman ­ de. Tillväxten sker i de lokala arbetsmarknadsregionerna.
            Att kommittén kom fram till att inkomstutjämning inte är tillväxthämmande
            grundas på en översiktlig utredning utan tillräcklig analys. Flertalet
            av de kommuner som får betala, främst i Stockholmsregionen, föreslog
            att det skulle tillsättas en mer kvalificerad utredning för att
            utreda möjligheterna till en inkomstutjämning som ger incitament
            till tillväxt och ökad sysselsättning. De menade också att kostnads-
            och inkomstutjämningen ska ses i ett större sammanhang.
          </note>
          <note>
            Dagens inkomstutjämning där de 13 kommunerna betalar och alla
            andra kommuner garanteras en skattekraft högre än den egna kan
            inte ge ett incitament till att öka den egna tillväxten och skattekraften
            då en sådan ökning motsvaras av ett nästan lika stort bidragsbortfall.
            För de kommuner som har en egen skattekraft över den garanterade
            nivån finns inga incitament för tillväxt då denna i princip försvinner
            i en ökad skatteutjämningsavgift.
          </note>
          <note>
            Herr talman! Jag anser att kommunens skatteintäkter ska gå till
            välfärdens kärna – skola, vård och omsorg. Kan civilministern,
            när det gäller Göteborg, motivera att den kostnad som exempelvis
            Täby får betala till Göteborg är lika stor som kostnaden för 120
            lärare i Täby? Det gäller den kostnadsökning som kommer att komma
            med det nya skatteutjämningssystemet. Och då ska man finansiera
            sex timmars arbetsdag i Göteborg. Det anser jag inte vara välfärdens
            kärna.
          </note>
          <note>
            När det gäller att stimulera bostadsbyggandet får jag svaret
            att regeringen återkommer i frågan. Men i dagarna kunde vi läsa
            att regeringen kommer att vidta en del försämringar. Det gäller
            försämring av ROT-avdraget för att finansiera kanske först och
            främst hyresrätter där det är bostadsbrist, med största sannolikhet
            i storstadsområdena. Det handlar om förslag som modulhus, som
            med största sannolikhet också kommer att bli väldigt dyra. Frågan
            är då vem som ska betala det.
          </note>
          <note>
            Min fråga är nu: Kommer regeringen att göra en mer grundlig utredning
            av skatteutjämningssystemet och av om det gynnar tillväxten för
            de kommuner som betalar in?
          </note>
          <note type="speaker">
            Anf. 135 HILLEVI LARSSON (S):
          </note>
          <note>
            Herr talman! Om vi tittar på omfördelningen över landet kan vi
            se att skatteutjämningen är en liten del. Det handlar om knappt
            1 procent. Det är 1 miljard kronor, men mycket större omfördelning
            sker med statliga pengar. Här framställs det som att det bara
            är kommunerna som fördelar, men det är framför allt staten.
          </note>
          <note>
            Syftet är att kompensera kommuner som har en service utöver genomsnittet.
            Det handlar om extra förskolekostnader och skolkostnader ifall
            man har många barn. Ifall man har många äldre blir det större
            omsorgs- och vårdkostnader. Det kan handla om att långa avstånd
            blir dyrt för den kommunala servicen. Det här är egentligen ett
            sätt att stärka likvärdigheten över hela landet.
          </note>
          <note>
            I exempelvis Skåne, där jag bor, kan man se att två av tre nya
            jobb som tillkommer i Malmö går till personer som bor utanför
            Malmö. De pendlar alltså in och jobbar i Malmö men åker tillbaka
            till sin hemkommun, som ofta är en kommun med lägre skatt än Malmö.
          </note>
          <note>
            För Vellinge, som är en riktig pendlingskommun, gäller det omvända.
            Många som bor i Vellinge pendlar till andra städer. Där finns
            det bara täckning för en tredjedel av kommuninvånarna när det
            gäller arbetstillfällen. Det innebär att majoriteten pendlar till
            andra kommuner, inte minst till Malmö.
          </note>
          <note>
            Då förstår man att man inte kan se det statiskt, som en kamp
            mellan olika kommuner där Vellinge skulle ses som en förlorare.
            Vellinge vinner nämligen mycket på att invånarna kan pendla till
            exempelvis Malmö för att arbeta. Däremot får Malmö, som till exempel
            har många barn, ta del av skatteutjämningen. Om man tar med arbetstillfällen,
            vilket ministern också nämner, blir det ännu tydligare att det
            inte handlar om en orättvisa som drabbar vissa kommuner. Det är
            tvärtom ett sätt att öka rättvisan och likvärdigheten i alla kommuner.
          </note>
          <note>
            En del kommuner som får betala i det här systemet har låg skattesats
            men får ändå in mycket pengar eftersom många i kommunerna har
            jobb och högre inkomster. Att ha låg skatt kan dessutom vara ett
            sätt att dra till sig invånare. Därmed har man ändå täckning för
            den kommunala servicen. Självklart bidrar också andra kommuner
            till den kommunala servicen. Till exempel bidrar Malmö med fritids-
            och kulturliv även för kranskommunerna.
          </note>
          <note>
            Det är alltså inte så enkelt att man kan dela upp kommunerna
            med gränser, utan det finns ett symbiotiskt förhållande mellan
            kommunerna, inte minst när det gäller kranskommunerna. Det är
            också en bra bakgrund till att skatteutjämningssystemet finns.
          </note>
          <note>
            Det har funnits problem i systemet. Man förutsätter till exempel
            att alla barn i en kommun får förskola. Det behöver inte alls
            vara på det sättet. Om man tar med det i beräkningen blir det
            den faktiska kommunala servicen. Det blir ännu mer rätt riktat
            och riktigt i det nya systemet.
          </note>
          <note>
            Med tanke på beroendeförhållandet som finns och med tanke på
            att likvärdigheten faktiskt är hotad när det är stora skillnader
            ökar det här snarare rättvisan. Man kan inte ens säga att kommunerna
            som betalar är förlorare eftersom de i det stora hela är vinnare,
            bland annat genom det ömsesidiga beroendet av andra kommuner för
            arbetstillfällen, service med mera.
          </note>
          <note type="speaker">
            Anf. 136 Statsrådet ARDALAN SHEKARABI (S):
          </note>
          <note>
            Herr talman! Det märks i diskussionen att det här är komplexa
            och viktiga frågor för hur vi ska kunna finansiera välfärdsverksamheterna
            och offentliga verksamheter på ett sätt som innebär att vi garanterar
            likvärdigheten och gynnar tillväxten i vårt land.
          </note>
          <note>
            Syftet med utjämningssystemet är att skapa likvärdiga ekonomiska
            förutsättningar för alla kommuner och landsting i landet att kunna
            tillhandahålla sina invånare likvärdig offentlig service oberoende
            av invånarnas inkomster och andra strukturella förhållanden. Meningen
            är att skillnader i kommunalskatt i stort ska spegla skillnader
            i effektivitet, service och avgiftsnivå och inte bero på strukturella
            skillnader.
          </note>
          <note>
            Mot denna bakgrund ansåg den parlamentariska kommitté som senast
            utredde systemet att incitament för ekonomisk tillväxt och för
            ökad sysselsättning bör stärkas på annat sätt än inom ramen för
            inkomstutjämningen. Även här delar jag kommitténs bedömning.
          </note>
          <note>
            I Sverige har vi en långtgående utjämning av skillnader i skattekraft
            och av strukturella kostnadsskillnader mellan kommunerna och mellan
            landstingen. Skälet till att vi har ett utjämningssystem är att
            staten har lagt ansvaret för viktiga välfärdstjänster på kommuner
            och landsting samtidigt som merparten av deras intäkter utgörs
            av kommunal inkomstskatt. Utan en utjämning – och då i synnerhet
            av skillnaderna i skattekraft – skulle det inte vara möjligt att
            upprätthålla en god verksamhet i alla kommuner och landsting.
          </note>
          <note>
            Bland kommunerna varierar skattekraften mellan 75 och 177 procent
            av riksgenomsnittet. Årjäng har lägst skattekraft och Danderyd
            har högst. Utan utjämning skulle Årjäng behöva ha en nästan två
            och en halv gånger högre skattesats än Danderyd för att få in
            lika stora skatteintäkter per invånare.
          </note>
          <note>
            En långtgående utjämning av kommunernas och landstingens ekonomiska
            förutsättningar är därför nödvändig för att tillgodose att alla
            invånare kan ges en god kommunal service.
          </note>
          <note>
            Systemet för kommunalekonomisk utjämning bör även i framtiden
            skapa likvärdiga förutsättningar för kommunerna och landstingen.
          </note>
          <note type="speaker">
            Anf. 137 ERIK ANDERSSON (M):
          </note>
          <note>
            Herr talman! När jag lyssnar till statsrådet och Hillevi Larsson
            låter det nästan som att jag står för att det inte skulle finnas
            någon utjämning. Det är inte det vi pratar om; det är klart att
            vi ska ha det. Hillevi Larsson sa att kommunerna står för en väldigt
            liten del. Det är just det som är poängen. Inkomstutjämningen
            uppgår till totalt 60 miljarder, varav de 13 kommunerna och detta
            landsting står för en inkomstutjämning på 4,8 miljarder, enligt
            de uppgifter som jag har fått från riksdagens utredningstjänst.
            Det är alltså en mycket liten del som dessa få kommuner står för.
          </note>
          <note>
            Jag menar att denna kostnad ska uppföras på staten. Kommuner
            ska ju inte ställas mot varandra för att Täby, Danderyd, Kiruna
            eller Gällivare ska betala till andra kommuner. Som jag sa i mitt
            inledningsanförande hindrar det dessa kommuner att vidta nödvändiga
            förändringar för att effektivisera sin verksamhet. Det är det
            som är så fel i systemet, att kommuner ställs mot varandra.
          </note>
          <note>
            Om man tittar ut i världen har kommunerna möjlighet att ta ut
            skatt. De skattepengar som tas in i kommunerna ska också gå till
            kommuninvånarna. Det är väldigt viktigt när vi talar om kommunalskatt.
          </note>
          <note type="speaker">
            Anf. 138 HILLEVI LARSSON (S):
          </note>
          <note>
            Herr talman! En åtgärd hade ju varit att bygga hyresrätter. Om
            man ska rikta någon kritik mot en del kommuners agera nde finns
            det faktiskt kommuner, till exempel Vellinge, som har satt i system
            att locka till sig höginkomsttagare med hjälp av skatteintäkter.
            Samtidigt kan kommunen då ha lägre skattesats. Men om man hade
            byggt hyresrätter hade det kanske flyttat in invånare som inte
            har så höga inkomster.
          </note>
          <note>
            Som exempel kan jag nämna Malmö, som bygger hyresrätter och har
            gjort det under lång tid, även om det såklart behöver byggas ännu
            mer. Skulle man ta bort utjämningen, vilket incitament skulle
            det ge? Jo, snarare ett incitament för att den inslagna vägen
            fungerar bra.
          </note>
          <note>
            Man talar om välskötta kommuner. Med en välskött kommun menar
            man att kommunen har lyckats stänga ute dem som har lägre inkomster.
            Därmed får kommunen en högre skattekraft. Man kan ha lägre skattesats
            och ändå ha råd med den kommunala servicen. Det är inte vad jag
            anser vara en välskött kommun. En välskött kommun är en kommun
            som kan ta hand om alla sina invånare och som ser till att ungdomar
            inte tvingas flytta till andra kommuner för att de inte får någon
            bostad eftersom hemkommunen inte bygger några hyresrätter. En
            välskött kommun är en kommun som tar hand om invånarnas behov
            fullt ut.
          </note>
          <note>
            Jag tycker att det är bra att utjämningen finns. Därmed innebär
            det inte att de kommuner som är med och betalar automatiskt blir
            förlorare. De är i ett beroendeförhållande till andra kommuner.
            Gynnar man regionen som sådan, gynnar det också de kommunerna.
          </note>
          <note>
            När det gäller bostadsbyggande övergår man nu mer till nybyggnation
            och mindre renovering. ROT-avdraget används till framför allt
            renovering. Nu satsar vi på nybyggnation, och det är det som verkligen
            behövs i Malmö, i Vellinge och i många andra kommuner. Det är
            det vi satsar på.
          </note>
          <note type="speaker">
            Anf. 139 Statsrådet ARDALAN SHEKARABI (S):
          </note>
          <note>
            Herr talman! Det är viktigt att komma ihåg att det är den kommun
            som vi är bosatta i som får skatteintäkterna, inte den kommun
            där vi arbetar.
          </note>
          <note>
            Som det framgår av diskussionen blir detta extra tydligt i storstadsre
            ­ gionerna. Hillevi Larsson berörde förhållandet mellan Malmö
            och Vel ­ linge. Malmös skattekraft uppgår till 84 procent av
            riksgenomsnittet me ­ dan grannkommunen Vellinge har en skattekraft
            på 121 procent. Detta har betydelse för frågan om den kommunalekonomiska
            utjämningen, och då i synnerhet inkomstutjämningen , samtidigt
            som det kan ha tillväxthämman ­ de effekter.
          </note>
          <note>
            I den senaste parlamentariska utredningen som vi har diskuterat
            gjorde Internationella högskolan i Jönköping en studie av inkomstutjämningen
            och villkoren för tillväxt i landets kommuner. Av rapporten framgår
            det att det framför allt är storleken på den lokala arbetsmarknaden
            som är avgörande för tillväxten. En lokal arbetsmarknadsregion
            omfattar, med några få undantag, flera kommuner.
          </note>
          <note>
            Tillväxten i en lokal arbetsmarknadsregion bestäms inte av var
            man bor utan av var man arbetar. I storstadsregionernas medelstora
            och små kommuner är inkomsten per invånare betydligt högre än
            lönesumman, som avser arbetstillfällen i kommunen. Nattlönesumman
            är med andra ord betydligt högre än daglönesumman.
          </note>
          <note>
            Detta måste vi ha med oss när vi diskuterar frågan om kommunala
            inkomstutjämningar.
          </note>
          <note type="speaker">
            Anf. 140 ERIK ANDERSSON (M):
          </note>
          <note>
            Herr talman! Jag tror inte att vi kommer att hitta en lösning
            på denna problematik i kväll. Det är väldigt få människor i landet
            som förstår sig på hur skatteutjämningssystemet fungerar. Men
            vi kan ju prata om principerna i alla fall, och det är det vi
            gör här i kväll.
          </note>
          <note>
            Det är få kommuner som betalar en relativt liten summa totalt
            sett, även om det är en stor summa för dessa kommuner. Min hemkommun
            Täby, till exempel, betalar 400 miljoner per år i skatteutjämningsbidrag.
            Nu kommer Täby att få betala ytterligare 60 miljoner med de förändringar
            som regeringen aviserar. Det innebär att det är 460–470 miljoner
            som Täby kommun måste betala till andra kommuner. Det i sin tur
            gör att de kommuner som får bidrag inte ställer om sin verksamhet.
            På så sätt är det tillväxthämmande. Man effektiviserar inte i
            de kommuner som är mottagare.
          </note>
          <note>
            I valrörelsen sade Socialdemokraterna att man skulle använda
            tillväxtmiljarden som alliansregeringen tillförde, eftersom det
            slog så hårt mot ett fåtal kommuner, för att bygga hyresrätter.
            Nu hörde vi att ROT-avdraget ska försvinna och att man enligt
            regeringen ska bygga hyresrätter. Dessa hyresrätter ska då finansieras
            med bidraget Nya bostäder i storstadsområdena. Det är alltså ett
            annorlunda system som regeringen föreslår.
          </note>
          <note>
            Jag anser fortfarande att systemet i grund och botten inte är
            bra. Det ska finnas en utjämning, men kommer regeringen att göra
            en grundlig utredning av skatteutjämningssystemet för att se om
            det gynnar tillväxten eller inte?
          </note>
          <note type="speaker">
            Anf. 141 Statsrådet ARDALAN SHEKARABI (S):
          </note>
          <note>
            Herr talman! Jag vill tacka Erik Andersson och Hillevi Larsson
            för en angelägen diskussion. Det här är en viktig del av vår välfärdsmodell,
            och vi måste ständigt diskutera hur vi kan utveckla välfärden
            och då inte minst de finansieringsmodeller som ska garantera likvärdigheten.
          </note>
          <note>
            Kommuner och landsting är ansvariga för viktiga välfärdstjänster.
            Den kommunala självstyrelsen är en modell som vi ska vara oerhört
            stolta över. Den har i internationella jämförelser visat sig fungera
            väl. För att klara av att tillhandahålla välfärdstjänsterna behöver
            kommunerna och landstingen därför likvärdiga ekonomiska förutsättningar.
            Jag tror att det nog råder stor enighet i Sverige om att vi ska
            ha den typen av utjämning.
          </note>
          <note>
            Samtidigt står vi inför framtida utmaningar till följd av den
            demogra ­ fiska utvecklingen, den medicintekniska utvecklingen
            och kraven på tillgänglighet och standard. För att kunna tillgodose
            ökade anspråk på välfärdstjänsterna behöver vi tillväxt. Det tror
            jag att det också råder enighet om. Det är därför viktigt att
            ett kommunalekonomiskt utjämningssystem inte motverkar tillväxt.
          </note>
          <note>
            Som jag nämnde inledningsvis har en enig kommitté bedömt att
            det saknas belägg för att inkomstutjämningen är tillväxthämmande.
            Jag ser ingen anledning att ifrågasätta den bedömningen.
          </note>
          <note>
            När det gäller utvärdering av det kommunala utjämningssystemet
            görs detta kontinuerligt. Det är en fråga som regeringen avser
            att följa noga.
          </note>
          <note>
            Överläggningen var härmed avslutad.
          </note>
          <note>
            § 25 Bordläggning
          </note>
          <note>
            Följande dokument anmäldes och bordlades:
          </note>
          <note>
            Proposition
          </note>
          <note>
            2014/15:94 Den nya polisorganisationen – några frågor om personuppgiftsbehandling
            m.m.
          </note>
          <note>
            Skrivelse
          </note>
          <note>
            2014/15:92 Riksrevisionens rapport om bistånd genom internationella
            organisationer
          </note>
          <note>
            Motioner
          </note>
          <note>
            med anledning av prop. 2014/15:68 Svenskt deltagande i Förenta
            nationernas stabiliseringsinsats i Mali
          </note>
          <note>
            2014/15:3056 av Allan Widman m.fl. (FP, M, C, KD)
          </note>
          <note>
            2014/15:3061 av Björn Söder och Julia Kronlid (SD)
          </note>
          <note>
            med anledning av prop. 2014/15:71 Förenklingar i anläggningslagen
          </note>
          <note>
            2014/15:3053 av Nina Lundström m.fl. (FP)
          </note>
          <note>
            2014/15:3057 av Caroline Szyber (KD)
          </note>
          <note>
            2014/15:3058 av Ola Johansson (C)
          </note>
          <note>
            2014/15:3059 av Ewa Thalén Finné m.fl. (M)
          </note>
          <note>
            med anledning av prop. 2014/15:74 Ledningsrätt i tomträtt
          </note>
          <note>
            2014/15:3055 av Nina Lundström m.fl. (FP)
          </note>
          <note>
            med anledning av prop. 2014/15:77 Genomförande av brottsofferdirektivet
          </note>
          <note>
            2014/15:3054 av Roger Haddad m.fl. (FP)
          </note>
          <note>
            2014/15:3063 av Linda Snecker m.fl. (V)
          </note>
          <note>
            med anledning av prop. 2014/15:81 Godkännanden för Kyotoprotokollets
            andra åtagandeperiod
          </note>
          <note>
            2014/15:3064 av Jens Holm m.fl. (V)
          </note>
          <note>
            med anledning av prop. 2014/15:83 Komplettering av lagen om åtgärder
            vid hindrande av fortsatt färd
          </note>
          <note>
            2014/15:3045 av Per Klarberg och Tony Wiklander (SD)
          </note>
          <note>
            2014/15:3049 av Emma Wallrup m.fl. (V)
          </note>
          <note>
            med anledning av prop. 2014/15:85 Ökad individanpassning – en
            effektivare sfi och vuxenutbildning
          </note>
          <note>
            2014/15:3051 av Christer Nylander m.fl. (FP, M, C, KD)
          </note>
          <note>
            2014/15:3052 av Robert Stenkvist m.fl. (SD)
          </note>
          <note>
            med anledning av prop. 2014/15:87 Fortsatt giltighet av lagen
            om behandling av personuppgifter vid Institutet för arbetsmarknads-
            och utbildningspolitisk utvärdering
          </note>
          <note>
            2014/15:3046 av Ali Esbati m.fl. (V)
          </note>
          <note>
            med anledning av prop. 2014/15:89 Lag om lokala aktionsgrupper
            och EG:s förordningar om strukturstöd och stöd till utveckling
            av landsbygden
          </note>
          <note>
            2014/15:3048 av Håkan Svenneling m.fl. (V)
          </note>
          <note>
            med anledning av prop. 2014/15:91 En ny läkemedelslag
          </note>
          <note>
            2014/15:3065 av Karin Rågsjö m.fl. (V)
          </note>
          <note>
            med anledning av skr. 2014/15:65 Verksamheten i Europeiska unionen
            under 2014
          </note>
          <note>
            2014/15:3044 av Julia Kronlid och Björn Söder (SD)
          </note>
          <note>
            med anledning av skr. 2014/15:66 Verksamheten inom Europarådets
            ministerkommitté m.m. under andra halvåret 2013 och helåret 2014
          </note>
          <note>
            2014/15:3062 av Julia Kronlid och Johan Nissinen (SD)
          </note>
          <note>
            med anledning av skr. 2014/15:90 Nordiskt samarbete 2014
          </note>
          <note>
            2014/15:3060 av Aron Emilsson och Julia Kronlid (SD)
          </note>
          <note>
            med anledning av skr. 2014/15:114 Strategisk exportkontroll 2014
            – krigsmateriel och produkter med dubbla användningsområden
          </note>
          <note>
            2014/15:3047 av Hans Linde m.fl. (V)
          </note>
          <note>
            EU-dokument
          </note>
          <note>
            KOM(2015) 135 Förslag till rådets direktiv om ändring av direktiv
            2011/16/EU vad gäller obligatoriskt automatiskt utbyte av upplysningar
            i fråga om beskattning
          </note>
          <note>
            § 26 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 27 mars
          </note>
          <note>
            2014/15:451 Arbetsgivaravgifterna för unga
          </note>
          <note>
            av Aron Modig (KD)
          </note>
          <note>
            till finansminister Magdalena Andersson (S)
          </note>
          <note>
            2014/15:452 Tvärförbindelse Södertörn
          </note>
          <note>
            av Erik Ottoson (M)
          </note>
          <note>
            till statsrådet Anna Johansson (S)
          </note>
          <note>
            2014/15:453 Bredbandsutbyggnad på den svenska landsbygden
          </note>
          <note>
            av Erik Ottoson (M)
          </note>
          <note>
            till statsrådet Mehmet Kaplan (MP)
          </note>
          <note>
            2014/15:454 Mittuniversitetet i Härnösand
          </note>
          <note>
            av Emil Källström (C)
          </note>
          <note>
            till utbildningsminister Gustav Fridolin (MP)
          </note>
          <note>
            2014/15:455 Tidigare dömdas möjlighet till arbete
          </note>
          <note>
            av Beatrice Ask (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2014/15:456 Fredad zon för de kristna folkgrupperna i Irak
          </note>
          <note>
            av Robert Halef (KD)
          </note>
          <note>
            till utrikesminister Margot Wallström (S)
          </note>
          <note>
            2014/15:457 Snusets hälsoeffekter
          </note>
          <note>
            av Jesper Skalberg Karlsson (M)
          </note>
          <note>
            till statsrådet Gabriel Wikström (S)
          </note>
          <note>
            2014/15:458 Större tydlighet om ryskt beteende i luftrummet
          </note>
          <note>
            av Lena Asplund (M)
          </note>
          <note>
            till utrikesminister Margot Wallström (S)
          </note>
          <note>
            2014/15:459 Statsministerns besök i Kina
          </note>
          <note>
            av Karin Enström (M)
          </note>
          <note>
            till statsminister Stefan Löfven (S)
          </note>
          <note>
            den 28 mars
          </note>
          <note>
            2014/15:460 Statliga jobb på landsbygden
          </note>
          <note>
            av Kristina Yngwe (C)
          </note>
          <note>
            till statsrådet Sven-Erik Bucht (S)
          </note>
          <note>
            2014/15:461 Högskolebehörighet
          </note>
          <note>
            av Michael Svensson (M)
          </note>
          <note>
            till statsrådet Aida Hadzialic (S)
          </note>
          <note>
            den 30 mars
          </note>
          <note>
            2014/15:462 Att kalla Kina diktatur
          </note>
          <note>
            av Robert Hannah (FP)
          </note>
          <note>
            till statsminister Stefan Löfven (S)
          </note>
          <note>
            2014/15:463 Slopat gåvoavdrag
          </note>
          <note>
            av Aron Modig (KD)
          </note>
          <note>
            till finansminister Magdalena Andersson (S)
          </note>
          <note>
            2014/15:464 Sveriges psykologiska beredskap
          </note>
          <note>
            av Sotiris Delis (M)
          </note>
          <note>
            till statsrådet Anders Ygeman (S)
          </note>
          <note>
            den 31 mars
          </note>
          <note>
            2014/15:465 Jobb i Mälardalen mot jobb i Skåne
          </note>
          <note>
            av Boriana Åberg (M)
          </note>
          <note>
            till närings- och innovationsminister Mikael Damberg (S)
          </note>
          <note>
            2014/15:466 Bostadssituationen för asylsökande och flyktingar
          </note>
          <note>
            av Roland Utbult (KD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2014/15:467 Varsel vid ABB i Västerås
          </note>
          <note>
            av Åsa Coenraads (M)
          </note>
          <note>
            till arbetsmarknadsminister Ylva Johansson (S)
          </note>
          <note>
            2014/15:468 Varsel vid Metsä Board i Husum
          </note>
          <note>
            av Eva Lohman (M)
          </note>
          <note>
            till arbetsmarknadsminister Ylva Johansson (S)
          </note>
          <note>
            2014/15:469 Regional tillväxt och förutsättningar för jobb på
            norra Gotland
          </note>
          <note>
            av Anders Åkesson (C)
          </note>
          <note>
            till närings- och innovationsminister Mikael Damberg (S)
          </note>
          <note>
            2014/15:470 Statlig verksamhet på landsbygden
          </note>
          <note>
            av Sten Bergheden (M)
          </note>
          <note>
            till statsrådet Sven-Erik Bucht (S)
          </note>
          <note>
            2014/15:471 Lokaliseringen av Skatteverkets verksamhet
          </note>
          <note>
            av Sten Bergheden (M)
          </note>
          <note>
            till finansminister Magdalena Andersson (S)
          </note>
          <note>
            den 1 april
          </note>
          <note>
            2014/15:472 Det ekonomiska läget i Sverige
          </note>
          <note>
            av Fredrik Schulte (M)
          </note>
          <note>
            till finansminister Magdalena Andersson (S)
          </note>
          <note>
            2014/15:473 Förändringar av föräldraförsäkringen
          </note>
          <note>
            av Emma Henriksson (KD)
          </note>
          <note>
            till socialförsäkringsminister Annika Strandhäll (S)
          </note>
          <note>
            2014/15:474 Finansieringen av mindre klasser, fler lärare i klassrummet
            och fler speciallärare
          </note>
          <note>
            av Camilla Waltersson Grönvall (M)
          </note>
          <note>
            till utbildningsminister Gustav Fridolin (MP)
          </note>
          <note>
            2014/15:475 Godkänd gymnasieutbildning
          </note>
          <note>
            av Michael Svensson (M)
          </note>
          <note>
            till statsrådet Aida Hadzialic (S)
          </note>
          <note>
            2014/15:476 Aktiebolag som driftsform för akutsjukhus
          </note>
          <note>
            av Anders W Jonsson (C)
          </note>
          <note>
            till statsrådet Gabriel Wikström (S)
          </note>
          <note>
            2014/15:477 Skolornas bristande arbete mot kränkningar i skolan
          </note>
          <note>
            av Maria Stockhaus (M)
          </note>
          <note>
            till statsrådet Aida Hadzialic (S)
          </note>
          <note>
            den 2 april
          </note>
          <note>
            2014/15:478 Nya upphandlingsreglers konsekvenser för företagare
          </note>
          <note>
            av Ann-Charlotte Hammar Johnsson (M)
          </note>
          <note>
            till statsrådet Ardalan Shekarabi (S)
          </note>
          <note>
            2014/15:479 Kvalitet och valfrihet inom välfärden
          </note>
          <note>
            av Aron Modig (KD)
          </note>
          <note>
            till statsrådet Ardalan Shekarabi (S)
          </note>
          <note>
            2014/15:480 Hinder för ägarlägenheter
          </note>
          <note>
            av Nina Lundström (FP)
          </note>
          <note>
            till statsrådet Mehmet Kaplan (MP)
          </note>
          <note>
            den 3 april
          </note>
          <note>
            2014/15:481 Förbättrade matematikkunskaper
          </note>
          <note>
            av Erik Bengtzboe (M)
          </note>
          <note>
            till utbildningsminister Gustav Fridolin (MP)
          </note>
          <note>
            § 27 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 27 mars
          </note>
          <note>
            2014/15:353 Uppkörningsköer för att ta körkort
          </note>
          <note>
            av Sten Bergheden (M)
          </note>
          <note>
            till statsrådet Anna Johansson (S)
          </note>
          <note>
            2014/15:354 Ökad satsning på lantbruksskolor
          </note>
          <note>
            av Sten Bergheden (M)
          </note>
          <note>
            till statsrådet Sven-Erik Bucht (S)
          </note>
          <note>
            2014/15:355 Sveriges utrikespolitiska ställning i EU
          </note>
          <note>
            av Sofia Arkelsten (M)
          </note>
          <note>
            till utrikesminister Margot Wallström (S)
          </note>
          <note>
            2014/15:356 Israel, FN och EU
          </note>
          <note>
            av Sofia Arkelsten (M)
          </note>
          <note>
            till utrikesminister Margot Wallström (S)
          </note>
          <note>
            2014/15:357 Den svenska linjen i IMF och Världsbanken
          </note>
          <note>
            av Sofia Arkelsten (M)
          </note>
          <note>
            till finansminister Magdalena Andersson (S)
          </note>
          <note>
            2014/15:358 Vaccin och bistånd
          </note>
          <note>
            av Sofia Arkelsten (M)
          </note>
          <note>
            till statsrådet Isabella Lövin (MP)
          </note>
          <note>
            2014/15:359 Kampanjen för kandidaturen till FN:s säkerhetsråd
          </note>
          <note>
            av Sofia Arkelsten (M)
          </note>
          <note>
            till utrikesminister Margot Wallström (S)
          </note>
          <note>
            2014/15:360 Säkerhetspolitiska effekter av en energiunion
          </note>
          <note>
            av Sofia Arkelsten (M)
          </note>
          <note>
            till utrikesminister Margot Wallström (S)
          </note>
          <note>
            2014/15:361 Stormskador i Västernorrland
          </note>
          <note>
            av Eva Lohman (M)
          </note>
          <note>
            till statsrådet Sven-Erik Bucht (S)
          </note>
          <note>
            2014/15:362 Patienters valfrihet
          </note>
          <note>
            av Cecilia Widegren (M)
          </note>
          <note>
            till statsrådet Gabriel Wikström (S)
          </note>
          <note>
            2014/15:363 Biståndets ramorganisationer
          </note>
          <note>
            av Sofia Arkelsten (M)
          </note>
          <note>
            till statsrådet Isabella Lövin (MP)
          </note>
          <note>
            2014/15:364 Examenspremier
          </note>
          <note>
            av Betty Malmberg (M)
          </note>
          <note>
            till statsrådet Helene Hellmark Knutsson (S)
          </note>
          <note>
            2014/15:365 Klimat och konkurrenskraft
          </note>
          <note>
            av Sofia Arkelsten (M)
          </note>
          <note>
            till statsrådet Kristina Persson (S)
          </note>
          <note>
            den 28 mars
          </note>
          <note>
            2014/15:366 Vattenfall AB:s brunkolsverksamhet
          </note>
          <note>
            av Jesper Skalberg Karlsson (M)
          </note>
          <note>
            till närings- och innovationsminister Mikael Damberg (S)
          </note>
          <note>
            den 30 mars
          </note>
          <note>
            2014/15:367 Vattenfall och vindkraft
          </note>
          <note>
            av Sofia Arkelsten (M)
          </note>
          <note>
            till klimat- och miljöminister Åsa Romson (MP)
          </note>
          <note>
            2014/15:368 Regeringens inställning till fildelning
          </note>
          <note>
            av Aron Modig (KD)
          </note>
          <note>
            till justitie- och migrationsminister Morgan Johansson (S)
          </note>
          <note>
            den 31 mars
          </note>
          <note>
            2014/15:369 Flygstrategins innehåll
          </note>
          <note>
            av Edward Riedl (M)
          </note>
          <note>
            till statsrådet Anna Johansson (S)
          </note>
          <note>
            2014/15:370 Hänsyn till svensk flygindustri i den kommande flyg
            ­ strategin
          </note>
          <note>
            av Edward Riedl (M)
          </note>
          <note>
            till statsrådet Anna Johansson (S)
          </note>
          <note>
            2014/15:371 Eftersöksjägare som hamnar i kläm
          </note>
          <note>
            av Monica Haider (S)
          </note>
          <note>
            till statsrådet Anders Ygeman (S)
          </note>
          <note>
            2014/15:372 Brott mot barn
          </note>
          <note>
            av Ellen Juntti (M)
          </note>
          <note>
            till statsrådet Anders Ygeman (S)
          </note>
          <note>
            2014/15:373 Luftfartsstrategin och riksdagens tillkännagivanden
          </note>
          <note>
            av Edward Riedl (M)
          </note>
          <note>
            till statsrådet Anna Johansson (S)
          </note>
          <note>
            2014/15:374 Körkortsutbildning för unga
          </note>
          <note>
            av Boriana Åberg (M)
          </note>
          <note>
            till statsminister Stefan Löfven (S)
          </note>
          <note>
            2014/15:375 Försvarsmakten och vindkraften
          </note>
          <note>
            av Sofia Arkelsten (M)
          </note>
          <note>
            till klimat- och miljöminister Åsa Romson (MP)
          </note>
          <note>
            2014/15:376 Vård efter behov oavsett var man bor
          </note>
          <note>
            av Cecilia Widegren (M)
          </note>
          <note>
            till statsrådet Gabriel Wikström (S)
          </note>
          <note>
            2014/15:377 Infrastrukturministerns syn på Bromma flygplats
          </note>
          <note>
            av Edward Riedl (M)
          </note>
          <note>
            till statsrådet Anna Johansson (S)
          </note>
          <note>
            den 1 april
          </note>
          <note>
            2014/15:378 Förbättrad mobiltäckning
          </note>
          <note>
            av Erik Ottoson (M)
          </note>
          <note>
            till statsrådet Mehmet Kaplan (MP)
          </note>
          <note>
            2014/15:379 Beredningen av den aviserade postutredningen
          </note>
          <note>
            av Erik Ottoson (M)
          </note>
          <note>
            till statsrådet Mehmet Kaplan (MP)
          </note>
          <note>
            2014/15:380 Annullering av klimatutsläppsrätter
          </note>
          <note>
            av Karin Svensson Smith (MP)
          </note>
          <note>
            till klimat- och miljöminister Åsa Romson (MP)
          </note>
          <note>
            2014/15:381 Unga tjejers tillgång till preventivmedel
          </note>
          <note>
            av Karin Rågsjö (V)
          </note>
          <note>
            till statsrådet Gabriel Wikström (S)
          </note>
          <note>
            2014/15:382 Utveckling av kvaliteten inom äldreomsorgen
          </note>
          <note>
            av Cecilia Widegren (M)
          </note>
          <note>
            till statsrådet Gabriel Wikström (S)
          </note>
          <note>
            den 2 april
          </note>
          <note>
            2014/15:383 Skatteverkets kontor i Hudiksvall
          </note>
          <note>
            av Margareta B Kjellin (M)
          </note>
          <note>
            till finansminister Magdalena Andersson (S)
          </note>
          <note>
            2014/15:384 Skatteverkets kontor i Mariestad
          </note>
          <note>
            av Cecilia Widegren (M)
          </note>
          <note>
            till finansminister Magdalena Andersson (S)
          </note>
          <note>
            2014/15:385 Ägarprövningsutredningens uppdrag
          </note>
          <note>
            av Margareta Cederfelt (M)
          </note>
          <note>
            till statsrådet Ardalan Shekarabi (S)
          </note>
          <note>
            2014/15:386 Befogenheter för skoterledsvärdar
          </note>
          <note>
            av Saila Quicklund (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2014/15:387 En feministisk regering utan feministiskt perspektiv
          </note>
          <note>
            av Margareta Cederfelt (M)
          </note>
          <note>
            till statsrådet Åsa Regnér (S)
          </note>
          <note>
            2014/15:388 Besöksnäringen
          </note>
          <note>
            av Isabella Hökmark (M)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            § 28 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 27 mars
          </note>
          <note>
            2014/15:298 Nya ägardirektiv för Vattenfall AB
          </note>
          <note>
            av Lars Hjälmered (M)
          </note>
          <note>
            till närings- och innovationsminister Mikael Damberg (S)
          </note>
          <note>
            den 30 mars
          </note>
          <note>
            2014/15:314 Uppmärksammande av 100-årsminnet av folkmordet seyfo
            den 24 april 2015
          </note>
          <note>
            av Robert Hannah (FP)
          </note>
          <note>
            till utrikesminister Margot Wallström (S)
          </note>
          <note>
            den 1 april
          </note>
          <note>
            2014/15:317 Ryskt kärnbränsle som säkerhetspolitisk fråga
          </note>
          <note>
            av Lars Eriksson (S)
          </note>
          <note>
            till försvarsminister Peter Hultqvist (S)
          </note>
          <note>
            2014/15:324 Effektiv gemensam beredning av Solvens II
          </note>
          <note>
            av Per Åsling (C)
          </note>
          <note>
            till statsrådet Per Bolund (MP)
          </note>
          <note>
            2014/15:325 Regeringens möjlighet att pröva vattenmyndigheternas
            förslag till åtgärdsprogram
          </note>
          <note>
            av Anders Forsberg (SD)
          </note>
          <note>
            till klimat- och miljöminister Åsa Romson (MP)
          </note>
          <note>
            2014/15:327 Kameraövervakning vid Malmö synagoga
          </note>
          <note>
            av Roger Haddad (FP)
          </note>
          <note>
            till statsrådet Anders Ygeman (S)
          </note>
          <note>
            2014/15:326 Återupptagen översyn av Arbetsförmedlingen
          </note>
          <note>
            av Elisabeth Svantesson (M)
          </note>
          <note>
            till arbetsmarknadsminister Ylva Johansson (S)
          </note>
          <note>
            2014/15:328 Ångbåtstrafik som hotas av EU:s vattendirektiv
          </note>
          <note>
            av Cecilia Widegren (M)
          </note>
          <note>
            till klimat- och miljöminister Åsa Romson (MP)
          </note>
          <note>
            2014/15:330 Regeringens politik kring deinvesteringar
          </note>
          <note>
            av Sofia Arkelsten (M)
          </note>
          <note>
            till närings- och innovationsminister Mikael Damberg (S)
          </note>
          <note>
            2014/15:329 Sjukskrivningar och förebyggande sjukpenning
          </note>
          <note>
            av Lotta Finstorp (M)
          </note>
          <note>
            till socialförsäkringsminister Annika Strandhäll (S)
          </note>
          <note>
            2014/15:312 Europaparlamentets resolution om fredade zoner i
            Irak
          </note>
          <note>
            av Sofia Damm (KD)
          </note>
          <note>
            till utrikesminister Margot Wallström (S)
          </note>
          <note>
            2014/15:333 Fredad zon för de kristna folkgrupperna i Irak
          </note>
          <note>
            av Robert Halef (KD)
          </note>
          <note>
            till utrikesminister Margot Wallström (S)
          </note>
          <note>
            2014/15:334 Svensk läkare i etiopiskt fängelse
          </note>
          <note>
            av Ulla Andersson (V)
          </note>
          <note>
            till utrikesminister Margot Wallström (S)
          </note>
          <note>
            2014/15:338 Nedskärningar inom Skatteverket
          </note>
          <note>
            av Helena Bouveng (M)
          </note>
          <note>
            till finansminister Magdalena Andersson (S)
          </note>
          <note>
            2014/15:335 Krav på AP-fonderna att redovisa utsläpp av växthus
            ­ gaser
          </note>
          <note>
            av Ulla Andersson (V)
          </note>
          <note>
            till statsrådet Per Bolund (MP)
          </note>
          <note>
            2014/15:336 Styrning av AP-fondernas innehav i fossila och förnybara
            energikällor
          </note>
          <note>
            av Ulla Andersson (V)
          </note>
          <note>
            till statsrådet Per Bolund (MP)
          </note>
          <note>
            2014/15:337 Statens skolverk
          </note>
          <note>
            av Camilla Waltersson Grönvall (M)
          </note>
          <note>
            till utbildningsminister Gustav Fridolin (MP)
          </note>
          <note>
            2014/15:339 Studie- och yrkesvägledning genom hela utbildnings
            ­ kedjan
          </note>
          <note>
            av Betty Malmberg (M)
          </note>
          <note>
            till utbildningsminister Gustav Fridolin (MP)
          </note>
          <note>
            2014/15:348 Den av regeringen aviserade postutredningen
          </note>
          <note>
            av Erik Ottoson (M)
          </note>
          <note>
            till statsrådet Mehmet Kaplan (MP)
          </note>
          <note>
            2014/15:346 Värnande och utveckling av upphovsrätten
          </note>
          <note>
            av Jörgen Warborn (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2014/15:349 Legitimation för kuratorer i sjukvården
          </note>
          <note>
            av Veronica Palm (S)
          </note>
          <note>
            till statsrådet Gabriel Wikström (S)
          </note>
          <note>
            2014/15:350 Legitimation för kuratorer i hälso- och sjukvården
          </note>
          <note>
            av Barbro Westerholm (FP)
          </note>
          <note>
            till statsrådet Gabriel Wikström (S)
          </note>
          <note>
            2014/15:345 Flygets miljökostnader
          </note>
          <note>
            av Niclas Malmberg (MP)
          </note>
          <note>
            till finansminister Magdalena Andersson (S)
          </note>
          <note>
            2014/15:347 Biogasens förutsättningar
          </note>
          <note>
            av Lena Ek (C)
          </note>
          <note>
            till finansminister Magdalena Andersson (S)
          </note>
          <note>
            2014/15:344 Regeringens planer på skattehöjning för pensionärer
          </note>
          <note>
            av Lotta Finstorp (M)
          </note>
          <note>
            till finansminister Magdalena Andersson (S)
          </note>
          <note>
            2014/15:351 Nedläggningen av Ericsson i Katrineholm
          </note>
          <note>
            av Lotta Finstorp (M)
          </note>
          <note>
            till arbetsmarknadsminister Ylva Johansson (S)
          </note>
          <note>
            2014/15:297 Försäljning av Vattenfall AB:s tyska kolverksamhet
          </note>
          <note>
            av Lars Hjälmered (M)
          </note>
          <note>
            till närings- och innovationsminister Mikael Damberg (S)
          </note>
          <note>
            § 29 Kammaren åtskildes kl. 21.40.
          </note>
          <note>
            Förhandlingarna leddes
          </note>
          <note>
            av talmannen från sammanträdets början till och med § 15 anf.
            45 (delvis),
          </note>
          <note>
            av andre vice talmannen därefter till ajourneringen kl. 15.47,
          </note>
          <note>
            av talmannen därefter till och med § 20 anf. 106 (delvis) och
          </note>
          <note>
            av andre vice talmannen därefter till sammanträdets slut.
          </note>
          <note>
            Vid protokollet
          </note>
          <note>
            LISA GUNNFORS
          </note>
          <note>
            /Eva-Lena Ekman
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Anmälan om återtagande av plats i riksdagen
          </note>
          <note>
            § 3 Anmälan om ny ersättare
          </note>
          <note>
            § 4 Meddelande om aktuell debatt om tillgång till statlig service
            i hela landet
          </note>
          <note>
            § 5 Anmälan om fördröjda svar på interpellationer
          </note>
          <note>
            § 6 Anmälan om faktapromemorior
          </note>
          <note>
            § 7 Anmälan om granskningsrapport
          </note>
          <note>
            § 8 Ärenden för hänvisning till utskott
          </note>
          <note>
            § 9 Ärenden för bordläggning
          </note>
          <note>
            § 10 Svar på interpellation 2014/15:347 om utökade skjutövningar
            i Göteborgs skärgård
          </note>
          <note>
            Anf. 1 Klimat- och miljöminister ÅSA ROMSON (MP)
          </note>
          <note>
            Anf. 2 HANS LINDE (V)
          </note>
          <note>
            Anf. 3 Klimat- och miljöminister ÅSA ROMSON (MP)
          </note>
          <note>
            Anf. 4 HANS LINDE (V)
          </note>
          <note>
            Anf. 5 Klimat- och miljöminister ÅSA ROMSON (MP)
          </note>
          <note>
            Anf. 6 HANS LINDE (V)
          </note>
          <note>
            Anf. 7 Klimat- och miljöminister ÅSA ROMSON (MP)
          </note>
          <note>
            § 11 Svar på interpellation 2014/15:362 om ett eventuellt godkännande
            av giftiga bly- och kadmiumfärger i EU
          </note>
          <note>
            Anf. 8 Klimat- och miljöminister ÅSA ROMSON (MP)
          </note>
          <note>
            Anf. 9 LENA EK (C)
          </note>
          <note>
            Anf. 10 Klimat- och miljöminister ÅSA ROMSON (MP)
          </note>
          <note>
            Anf. 11 LENA EK (C)
          </note>
          <note>
            Anf. 12 Klimat- och miljöminister ÅSA ROMSON (MP)
          </note>
          <note>
            Anf. 13 LENA EK (C)
          </note>
          <note>
            Anf. 14 Klimat- och miljöminister ÅSA ROMSON (MP)
          </note>
          <note>
            § 12 Svar på interpellation 2014/15:354 om EU-lagstiftning om
            könsfördelning i bolagsstyrelser och fackföreningar
          </note>
          <note>
            Anf. 15 Justitie- och migrationsminister MORGAN JOHANSSON (S)
          </note>
          <note>
            Anf. 16 ROBERT HANNAH (FP)
          </note>
          <note>
            Anf. 17 HILLEVI LARSSON (S)
          </note>
          <note>
            Anf. 18 Justitie- och migrationsminister MORGAN JOHANSSON (S)
          </note>
          <note>
            Anf. 19 ROBERT HANNAH (FP)
          </note>
          <note>
            Anf. 20 HILLEVI LARSSON (S)
          </note>
          <note>
            Anf. 21 Justitie- och migrationsminister MORGAN JOHANSSON (S)
          </note>
          <note>
            Anf. 22 ROBERT HANNAH (FP)
          </note>
          <note>
            Anf. 23 Justitie- och migrationsminister MORGAN JOHANSSON (S)
          </note>
          <note>
            § 13 Svar på interpellation 2014/15:370 om tolkning av begreppet
            särskilt ömmande skäl
          </note>
          <note>
            Anf. 24 Justitie- och migrationsminister MORGAN JOHANSSON (S)
          </note>
          <note>
            Anf. 25 CHRISTINA HÖJ LARSEN (V)
          </note>
          <note>
            Anf. 26 Justitie- och migrationsminister MORGAN JOHANSSON (S)
          </note>
          <note>
            Anf. 27 CHRISTINA HÖJ LARSEN (V)
          </note>
          <note>
            Anf. 28 Justitie- och migrationsminister MORGAN JOHANSSON (S)
          </note>
          <note>
            Anf. 29 CHRISTINA HÖJ LARSEN (V)
          </note>
          <note>
            Anf. 30 Justitie- och migrationsminister MORGAN JOHANSSON (S)
          </note>
          <note>
            § 14 Svar på interpellation 2014/15:399 om otillförlitliga språkanalyser
          </note>
          <note>
            Anf. 31 Justitie- och migrationsminister MORGAN JOHANSSON (S)
          </note>
          <note>
            Anf. 32 CHRISTINA HÖJ LARSEN (V)
          </note>
          <note>
            Anf. 33 DÉSIRÉE PETHRUS (KD)
          </note>
          <note>
            Anf. 34 Justitie- och migrationsminister MORGAN JOHANSSON (S)
          </note>
          <note>
            Anf. 35 CHRISTINA HÖJ LARSEN (V)
          </note>
          <note>
            Anf. 36 Justitie- och migrationsminister MORGAN JOHANSSON (S)
          </note>
          <note>
            Anf. 37 CHRISTINA HÖJ LARSEN (V)
          </note>
          <note>
            Anf. 38 Justitie- och migrationsminister MORGAN JOHANSSON (S)
          </note>
          <note>
            § 15 Svar på interpellationerna 2014/15:293, 338 och 397 om konsekvenser
            av förändringar i RUT-avdraget
          </note>
          <note>
            Anf. 39 Finansminister MAGDALENA ANDERSSON (S)
          </note>
          <note>
            Anf. 40 DÉSIRÉE PETHRUS (KD)
          </note>
          <note>
            Anf. 41 OLOF LAVESSON (M)
          </note>
          <note>
            Anf. 42 HELENA BOUVENG (M)
          </note>
          <note>
            Anf. 43 FINN BENGTSSON (M)
          </note>
          <note>
            Anf. 44 HILLEVI LARSSON (S)
          </note>
          <note>
            Anf. 45 Finansminister MAGDALENA ANDERSSON (S)
          </note>
          <note>
            Anf. 46 DÉSIRÉE PETHRUS (KD)
          </note>
          <note>
            Anf. 47 OLOF LAVESSON (M)
          </note>
          <note>
            Anf. 48 HELENA BOUVENG (M)
          </note>
          <note>
            Anf. 49 FINN BENGTSSON (M)
          </note>
          <note>
            Anf. 50 HILLEVI LARSSON (S)
          </note>
          <note>
            Anf. 51 MONICA GREEN (S)
          </note>
          <note>
            Anf. 52 NIKLAS WYKMAN (M)
          </note>
          <note>
            Anf. 53 ADNAN DIBRANI (S)
          </note>
          <note>
            Anf. 54 Finansminister MAGDALENA ANDERSSON (S)
          </note>
          <note>
            Anf. 55 DÉSIRÉE PETHRUS (KD)
          </note>
          <note>
            Anf. 56 OLOF LAVESSON (M)
          </note>
          <note>
            Anf. 57 HELENA BOUVENG (M)
          </note>
          <note>
            Anf. 58 MONICA GREEN (S)
          </note>
          <note>
            Anf. 59 NIKLAS WYKMAN (M)
          </note>
          <note>
            Anf. 60 ADNAN DIBRANI (S)
          </note>
          <note>
            Anf. 61 Finansminister MAGDALENA ANDERSSON (S)
          </note>
          <note>
            Ajournering
          </note>
          <note>
            Återupptagna förhandlingar
          </note>
          <note>
            § 16 Svar på interpellation 2014/15:340 om offensiv finanspolitik
            till följd av minusräntan
          </note>
          <note>
            Anf. 62 Finansminister MAGDALENA ANDERSSON (S)
          </note>
          <note>
            Anf. 63 NIKLAS WYKMAN (M)
          </note>
          <note>
            Anf. 64 Finansminister MAGDALENA ANDERSSON (S)
          </note>
          <note>
            Anf. 65 NIKLAS WYKMAN (M)
          </note>
          <note>
            Anf. 66 MONICA GREEN (S)
          </note>
          <note>
            Anf. 67 Finansminister MAGDALENA ANDERSSON (S)
          </note>
          <note>
            Anf. 68 TALMANNEN
          </note>
          <note>
            Anf. 69 NIKLAS WYKMAN (M)
          </note>
          <note>
            Anf. 70 MONICA GREEN (S)
          </note>
          <note>
            Anf. 71 Finansminister MAGDALENA ANDERSSON (S)
          </note>
          <note>
            § 17 Svar på interpellation 2014/15:345 om avvecklingen av överskottsmålet
          </note>
          <note>
            Anf. 72 Finansminister MAGDALENA ANDERSSON (S)
          </note>
          <note>
            Anf. 73 FREDRIK SCHULTE (M)
          </note>
          <note>
            Anf. 74 Finansminister MAGDALENA ANDERSSON (S)
          </note>
          <note>
            Anf. 75 FREDRIK SCHULTE (M)
          </note>
          <note>
            Anf. 76 MONICA GREEN (S)
          </note>
          <note>
            Anf. 77 Finansminister MAGDALENA ANDERSSON (S)
          </note>
          <note>
            Anf. 78 FREDRIK SCHULTE (M)
          </note>
          <note>
            Anf. 79 MONICA GREEN (S)
          </note>
          <note>
            Anf. 80 Finansminister MAGDALENA ANDERSSON (S)
          </note>
          <note>
            § 18 Svar på interpellation 2014/15:380 om svenskt företagsklimat
          </note>
          <note>
            Anf. 81 Finansminister MAGDALENA ANDERSSON (S)
          </note>
          <note>
            Anf. 82 ERIK ANDERSSON (M)
          </note>
          <note>
            Anf. 83 Finansminister MAGDALENA ANDERSSON (S)
          </note>
          <note>
            Anf. 84 ERIK ANDERSSON (M)
          </note>
          <note>
            Anf. 85 MONICA GREEN (S)
          </note>
          <note>
            Anf. 86 Finansminister MAGDALENA ANDERSSON (S)
          </note>
          <note>
            Anf. 87 ERIK ANDERSSON (M)
          </note>
          <note>
            Anf. 88 MONICA GREEN (S)
          </note>
          <note>
            Anf. 89 Finansminister MAGDALENA ANDERSSON (S)
          </note>
          <note>
            § 19 Svar på interpellation 2014/15:359 om behov av ökad spårkapacitet
            Stockholm–Uppsala
          </note>
          <note>
            Anf. 90 Statsrådet ANNA JOHANSSON (S)
          </note>
          <note>
            Anf. 91 NICLAS MALMBERG (MP)
          </note>
          <note>
            Anf. 92 Statsrådet ANNA JOHANSSON (S)
          </note>
          <note>
            Anf. 93 NICLAS MALMBERG (MP)
          </note>
          <note>
            Anf. 94 Statsrådet ANNA JOHANSSON (S)
          </note>
          <note>
            Anf. 95 NICLAS MALMBERG (MP)
          </note>
          <note>
            Anf. 96 Statsrådet ANNA JOHANSSON (S)
          </note>
          <note>
            § 20 Svar på interpellation 2014/15:351 om konsekvenser av borttagande
            av den s.k. bortre parentesen i sjukförsäkringen
          </note>
          <note>
            Anf. 97 Socialförsäkringsminister ANNIKA STRANDHÄLL (S)
          </note>
          <note>
            Anf. 98 MATS PERSSON (FP)
          </note>
          <note>
            Anf. 99 LOTTA FINSTORP (M)
          </note>
          <note>
            Anf. 100 HILLEVI LARSSON (S)
          </note>
          <note>
            Anf. 101 Socialförsäkringsminister ANNIKA STRANDHÄLL (S)
          </note>
          <note>
            Anf. 102 MATS PERSSON (FP)
          </note>
          <note>
            Anf. 103 LOTTA FINSTORP (M)
          </note>
          <note>
            Anf. 104 HILLEVI LARSSON (S)
          </note>
          <note>
            Anf. 105 JOHAN FORSSELL (M)
          </note>
          <note>
            Anf. 106 Socialförsäkringsminister ANNIKA STRANDHÄLL (S)
          </note>
          <note>
            Anf. 107 MATS PERSSON (FP)
          </note>
          <note>
            Anf. 108 JOHAN FORSSELL (M)
          </note>
          <note>
            Anf. 109 Socialförsäkringsminister ANNIKA STRANDHÄLL (S)
          </note>
          <note>
            § 21 Svar på interpellation 2014/15:355 om mer jämställda pensioner
            vid äktenskapsskillnad
          </note>
          <note>
            Anf. 110 Socialförsäkringsminister ANNIKA STRANDHÄLL (S)
          </note>
          <note>
            Anf. 111 MARIA ARNHOLM (FP)
          </note>
          <note>
            Anf. 112 Socialförsäkringsminister ANNIKA STRANDHÄLL (S)
          </note>
          <note>
            Anf. 113 MARIA ARNHOLM (FP)
          </note>
          <note>
            Anf. 114 Socialförsäkringsminister ANNIKA STRANDHÄLL (S)
          </note>
          <note>
            Anf. 115 MARIA ARNHOLM (FP)
          </note>
          <note>
            Anf. 116 Socialförsäkringsminister ANNIKA STRANDHÄLL (S)
          </note>
          <note>
            § 22 Svar på interpellation 2014/15:405 om Försäkringskassans
            regleringsbrev och målet för den ekonomiska familjepolitiken
          </note>
          <note>
            Anf. 117 Socialförsäkringsminister ANNIKA STRANDHÄLL (S)
          </note>
          <note>
            Anf. 118 JOHAN FORSSELL (M)
          </note>
          <note>
            Anf. 119 HILLEVI LARSSON (S)
          </note>
          <note>
            Anf. 120 Socialförsäkringsminister ANNIKA STRANDHÄLL (S)
          </note>
          <note>
            Anf. 121 JOHAN FORSSELL (M)
          </note>
          <note>
            Anf. 122 HILLEVI LARSSON (S)
          </note>
          <note>
            Anf. 123 Socialförsäkringsminister ANNIKA STRANDHÄLL (S)
          </note>
          <note>
            Anf. 124 JOHAN FORSSELL (M)
          </note>
          <note>
            Anf. 125 Socialförsäkringsminister ANNIKA STRANDHÄLL (S)
          </note>
          <note>
            § 23 Svar på interpellation 2014/15:348 om förutsättningarna
            för kvinnors företagande i välfärdssektorn
          </note>
          <note>
            Anf. 126 Statsrådet ARDALAN SHEKARABI (S)
          </note>
          <note>
            Anf. 127 SAID ABDU (FP)
          </note>
          <note>
            Anf. 128 Statsrådet ARDALAN SHEKARABI (S)
          </note>
          <note>
            Anf. 129 SAID ABDU (FP)
          </note>
          <note>
            Anf. 130 Statsrådet ARDALAN SHEKARABI (S)
          </note>
          <note>
            Anf. 131 SAID ABDU (FP)
          </note>
          <note>
            Anf. 132 Statsrådet ARDALAN SHEKARABI (S)
          </note>
          <note>
            § 24 Svar på interpellation 2014/15:360 om skatteutjämningssystemet
            och bostadsmiljarden
          </note>
          <note>
            Anf. 133 Statsrådet ARDALAN SHEKARABI (S)
          </note>
          <note>
            Anf. 134 ERIK ANDERSSON (M)
          </note>
          <note>
            Anf. 135 HILLEVI LARSSON (S)
          </note>
          <note>
            Anf. 136 Statsrådet ARDALAN SHEKARABI (S)
          </note>
          <note>
            Anf. 137 ERIK ANDERSSON (M)
          </note>
          <note>
            Anf. 138 HILLEVI LARSSON (S)
          </note>
          <note>
            Anf. 139 Statsrådet ARDALAN SHEKARABI (S)
          </note>
          <note>
            Anf. 140 ERIK ANDERSSON (M)
          </note>
          <note>
            Anf. 141 Statsrådet ARDALAN SHEKARABI (S)
          </note>
          <note>
            § 25 Bordläggning
          </note>
          <note>
            § 26 Anmälan om interpellationer
          </note>
          <note>
            § 27 Anmälan om frågor för skriftliga svar
          </note>
          <note>
            § 28 Anmälan om skriftliga svar på frågor
          </note>
          <note>
            § 29 Kammaren åtskildes kl. 21.40.
          </note>
          <note>
            Tryck: Elanders, Vällingby 2015
          </note>
        </div>
      </body>
    </text>
  </TEI>
</teiCorpus>
