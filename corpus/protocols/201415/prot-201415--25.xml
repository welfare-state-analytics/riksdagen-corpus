<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201415</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201415</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201415--25</head>
          <docDate when="2014-11-20 00:00:00">2014-11-20 00:00:00</docDate>
        </div>
      </front>
      <body>
        <div>
          <note>
            § 1 Meddelande om namnändring
          </note>
          <note>
            Tredje vice talmannen meddelade att Christina Thuring (SD) ändrat
            namn till Christina Östberg .
          </note>
          <note>
            § 2 Anmälan om ersättare
          </note>
          <note>
            Tredje vice talmannen anmälde att Gunnar Hedberg (M) skulle tjänstgöra
            som ersättare för Ulrika Karlsson i Uppsala (M) under tiden för
            hennes ledighet den 1 december 2014–1 mars 2015.
          </note>
          <note>
            § 3 Svar på interpellation 2014/15:58 om rättighetsmekanism i
            EU
          </note>
          <note type="speaker">
            Anf. 1 Utrikesminister MARGOT WALLSTRÖM (S):
          </note>
          <note>
            Fru talman! Birgitta Ohlsson har frågat mig vilka åtgärder jag
            och regeringen kommer att vidta för att det av kommissionen föreslagna
            ramverket för att stärka rättsstaten i EU snarast kommer på plats
            och även kompletteras med en systematisk granskning av samtliga
            EU-länder.
          </note>
          <note>
            Jag delar förstås Birgitta Ohlssons syn på EU:s gemensamma värden,
            liksom på institutionernas och medlemsstaternas ansvar för att
            upprätthålla respekten för mänskliga rättigheter och rättsstaten.
          </note>
          <note>
            Jag instämmer också i Birgitta Ohlssons oro över utvecklingen
            i vissa medlemsstater på senare år. Det är oacceptabelt att människors
            grundlägg ­ ande rättigheter kränks, att rättsliga institutioners
            oberoende begränsas eller att civilsamhällets möjlighet att arbeta
            inskränks.
          </note>
          <note>
            Att leva upp till EU:s grundläggande värden i enlighet med artikel
            2 i EU-fördraget är en skyldighet för EU:s medlemsstater och nödvändigt
            för att samarbetet inom unionen ska kunna utvecklas i ömsesidigt
            förtroende. Det är också en förutsättning för att EU med kraft
            och trovärdighet ska kunna hävda vikten av respekt för mänskliga
            rättigheter och rättsstaten av länder utanför unionen. De krav
            EU ställer på kandidatländer bör självklart speglas i kraven på
            medlemsstaterna själva.
          </note>
          <note>
            Det ramverk som kommissionen vill inrätta för att stärka rättsstaten
            är därför mycket välkommet. Kommissionen har ett särskilt ansvar
            som väktare av fördragen och därmed för att respekten för EU:s
            gemensamma värden upprätthålls. Ramverket tydliggör detta ansvar
            och kommissionens möjlighet att agera inom fördragen. Syftet är
            att ge kommissionen verktyg för att föra dialog och ge rekommendationer
            när en medlemsstat riskerar bryta mot de värden man förbundit
            sig till i enlighet med artikel 2 i fördraget. Ramverket kompletterar
            mekanismerna i artikel 7 i EU-fördraget och ska inte påverka kommissionens
            befogenheter att inleda överträdelseförfaranden enligt artikel
            258 i fördraget om EU:s funktionssätt.
          </note>
          <note>
            Regeringen välkomnar också att Frans Timmermans, som förste vice
            ordförande i kommissionen, fått ett övergripande ansvar för frågor
            om rättsstaten och EU:s stadga om grundläggande rättigheter. Det
            är en positiv och viktig signal om att dessa frågor alltid måste
            vägas in i EU:s arbete.
          </note>
          <note>
            Fru talman! I regeringsförklaringen slogs fast att mänskliga
            rättigheter är en av hörnstenarna i svensk utrikespolitik och
            att alla politiska beslut ska ta hänsyn till mänskliga rättigheter.
            Detta kommer att vara vägledande i såväl mitt som hela regeringens
            arbete och för de åtgärder vi kommer att vidta, både i EU-samarbetet
            och globalt.
          </note>
          <note>
            För regeringen är arbetet i EU för att stärka rättsstaten mycket
            viktigt, dels för att öka respekten för unionens grundläggande
            värden och komma till rätta med konkreta problem i medlemsstater,
            dels för att det bidrar till EU:s demokratiska legitimitet.
          </note>
          <note>
            Under hösten diskuteras frågan i allmänna rådet. Regeringen kommer
            att vara pådrivande för att stödja kommissionens roll och att
            ramverket ska tillämpas, med likabehandling och objektiva kriterier
            som grundläggande principer, i enlighet med fördragen. Ramverket
            får med andra ord inte politiseras. Regeringen kommer att betona
            vikten av att ramverket omfattar upprätthållandet av unionens
            värden, i enlighet med artikel 2 i fördraget, liksom att det också
            bör tillämpas i situationer där enskilda fall påvisar strukturella
            brister rörande rättsstatsprincipen. Det kan exempelvis gälla
            fall där domare skiljs från sitt ämbete eller mål på osakliga
            grunder, eller fall där organisationers möjlighet att arbeta allvarligt
            inskränks. Vidare är det viktigt att öppenhetsförordningen respekteras
            och att kommissionen samarbetar nära med Europarådet och FN för
            tillförlitlig informationsinhämtning och för att undvika dubbelarbete.
          </note>
          <note>
            Regeringen ser gärna att också rådet utvecklar sitt arbete för
            att stärka den gemensamma förståelsen av hur rättsstatsprincipen
            efterlevs, exempelvis genom dialog om konkreta frågor eller teman.
            En del i en sådan dialog skulle kunna vara hur befintlig information,
            som rapporter från Europarådet och EU:s byrå för grundläggande
            rättigheter, kunde komma till bättre användning.
          </note>
          <note>
            Då Birgitta Ohlsson, som framställt interpellationen, på grund
            av ledighet från uppdraget som riksdagsledamot inte var närvarande
            vid sammanträdet medgav tredje vice talmannen att Maria Weimer
            i stället fick delta i överläggningen.
          </note>
          <note type="speaker">
            Anf. 2 MARIA WEIMER (FP):
          </note>
          <note>
            Fru talman! ”Unionen ska bygga på värdena respekt för människans
            värdighet, frihet, demokrati, jämlikhet, rättsstaten och respekt
            för de mänskliga rättigheterna.”
          </note>
          <note>
            Så inleds Lissabonfördragets artikel 2. Det är ett fördrag som
            alla EU:s medlemsländer har skrivit under och ratificerat och
            därmed också lovat att följa.
          </note>
          <note>
            Tyvärr ser verkligheten inte ut så i dag runt om i Europa. I
            Ungern har pressfriheten kringskurits. I Spanien begränsas rätten
            att demonstrera utanför offentliga byggnader. I Rumänien diskrimineras
            den romska minoriteten. I flera EU-länder undermineras alltså
            de grundläggande värdering ­ ar som hela vårt Europasamarbete
            bygger på.
          </note>
          <note>
            Det visar att vi inte kan ta frågor om mänskliga rättigheter
            för givna bara för att vi har skrivit in detta i våra konstitutioner
            eller våra författningar. Precis som demokrati är våra grundläggande
            friheter en färskvara som vi hela tiden måste återerövra och försvara.
          </note>
          <note>
            Det är därför mycket positivt att höra att utrikesministern välkomnar
            kommissionens initiativ för att stärka rättsstaten i EU.
          </note>
          <note>
            Det var nämligen Folkpartiet som under ledning av just EU-minister
            Birgitta Ohlsson tog initiativ till den här granskningen. Sverige
            var ensamt om att föreslå det från början, men nu är det fler
            länder som följer efter.
          </note>
          <note>
            Fru talman! När vi utformar en kontrollfunktion för mänskliga
            rättigheter är det särskilt viktigt att alla länder behandlas
            lika. Precis som utrikesministern var inne på får inga undantag
            göras, för då förloras hela trovärdigheten med idén. Det innebär
            att även Sverige ska granskas i denna process.
          </note>
          <note>
            För att kommissionen ska ha möjlighet att upptäcka när något
            land bryter mot fördraget måste granskningarna genomföras regelbundet.
            Det är också någonting som vi är överens om.
          </note>
          <note>
            Jag tror att det kommer att krävas en hel del mod från kommissionens
            sida för detta. Som vi vet finns det nämligen redan motstånd mot
            den här idén bland vissa EU-länder. Vi kan inte förvänta oss att
            Ungerns regering kommer att tacka oss för att vi kritiserar deras
            inskränkning av yttrandefriheten. Vi kan inte heller hoppas på
            applåder från Rumänien när vi talar om diskrimineringen av romer.
          </note>
          <note>
            Vi får med andra ord räkna med en tuff match. Därför är det så
            viktigt att Sverige även efter regeringsskiftet fortsätter att
            vara en blåslampa för mänskliga rättigheter inte bara utanför
            EU utan även inom unionen.
          </note>
          <note>
            Fru talman! Vi är många som är besvikna över att det inte finns
            någon EU-minister i den nya regeringen. Den här frågan hade varit
            en perfekt fråga för en EU-minister att driva. Men statsministern
            har nu hänvisat till att ansvaret för EU-frågorna ligger på utrikesministern.
            Från Folkpartiets sida tror vi att det är feltänkt eftersom EU-frågor
            inte handlar bara om utrikespolitik. EU-samarbetet handlar om
            så mycket mer än just utrikesfrågor. Det har snarare inrikespolitisk
            relevans.
          </note>
          <note>
            Men nu när utrikesministern har fått EU-ansvaret är min direkta
            fråga till henne om hon kan lova att personligen driva på bildandet
            av denna mekanism, så att den blir så vass som möjligt för att
            granska medlemsstaterna. Jag vill också fråga om hon kan garantera
            att hon själv kommer att delta i mötena i allmänna rådet där just
            den här frågan förhandlas. En sådan här viktig värderingsfråga
            bör nämligen inte delegeras till en tjänsteman.
          </note>
          <note type="speaker">
            Anf. 3 Utrikesminister MARGOT WALLSTRÖM (S):
          </note>
          <note>
            Fru talman! Det gläder mig att vi är överens om vikten av att
            driva på i EU för en bättre efterlevnad av rättsstaten. Jag är
            den första att ge en eloge till Birgitta Ohlsson för hennes arbete
            och för att hon har drivit på för att detta ska bli verklighet
            och för att man inrättar en mekanism och en ordning för att göra
            detta. Det tycker jag att Birgitta Ohlsson och Folkpartiet absolut
            ska ha en eloge för.
          </note>
          <note>
            Detta arbete inom EU för att stärka rättsstaten tycker jag har
            fått ny energi under hösten. Jag kommer från ett möte med allmänna
            rådet och förstås med utrikesministrarna i måndags. Hittills har
            jag varit där på mötena och tänker fortsätta att vara närvarande.
            Men det är egentligen bara två av EU-länderna som nu har kvar
            institutioner med en EU-minister. Det har blivit en anomali i
            EU-kretsen att ha EU-ministrar.
          </note>
          <note>
            Det är i själva verket så att alla ministrar måste vara EU-ministrar.
            Vi har redan upptäckt att det är så. Våra frågor är ständigt på
            dagordningen; vi måste vara alla engagerade och tänka på hur vi
            ska påverka i EU-kretsen samt hur vi ska använda vårt EU-samarbete
            och EU-medlemskap på bästa sätt för att driva våra frågor. Det
            här är ett bra exempel.
          </note>
          <note>
            Vi tycker att det kom ett bra förslag till allmänna rådet. Det
            diskuterades i förrgår. Det italienska ordförandeskapet har lagt
            fram förslag om hur rådet ska kunna utveckla en egen roll, vid
            sidan av att kommissionen förstås har ansvar som väktare av fördragen.
            Jag tror också att vi kommer att se att vice ordförande Frans
            Timmermans lyfter fram de här frågorna på ett nytt sätt.
          </note>
          <note>
            Det är positiva signaler, och det blev en bra och konstruktiv
            debatt där de flesta medlemsländer välkomnade möjligheten att
            till exempel varje år ha en tematisk debatt om en viss fråga.
            Det kan gälla pressfrihet eller någonting annat – civilsamhällets
            organisationer, eller vad man nu väljer – och det syftar till
            att kunna ta sig an frågorna mer grundligt, som tillägg till det
            som ska vara kommissionens roll.
          </note>
          <note>
            Vi var också överens om att vi ska utarbeta former för de återkomman
            de diskussionerna i rådet och för hur man ska öka förståelsen
            för hur viktigt det är att debatten hålls levande och att vi återkommer
            regelbundet. Jag tror alltså att de dialoger rådet har kan bli
            ett bra redskap för att sätta fokus på EU:s gemensamma värderingar
            och hur vi lever upp till dem.
          </note>
          <note>
            Jag tycker samtidigt inte att man ska göra dubbelarbete. Vi har
            nämligen Europarådet och en rad organ som redan granskar, och
            då ska inte kommissionen göra det ovanpå allt som redan bedrivs.
            Vi kan i stället använda oss av det material, den granskning och
            de rapporter som presenteras regelbundet. De kan mycket väl ligga
            till grund för debatter och diskussioner både i rådet och i kommissionen.
          </note>
          <note type="speaker">
            Anf. 4 MARIA WEIMER (FP):
          </note>
          <note>
            Fru talman! Nu är det så att man väljer att utforma ministerposter
            i regeringen i överensstämmelse med de frågor man prioriterar.
            Har man en Nordenminister och en framtidsminister hade vi, som
            är ett Europavänligt parti, tyckt att det var väldigt roligt om
            det också fanns en EU-minister. Om utrikesministern tar på sig
            att driva de här frågorna lika starkt som en EU-minister hade
            gjort är det dock roligt att höra.
          </note>
          <note>
            Jag har förstått det som att diskussionen i måndags handlade
            mycket om enighet i EU-kretsen, men jag vill återkomma till att
            jag tror att det kan bli en tuff diskussion kring en väldigt vass
            MR-kontrollmekanism. Vi vet nämligen att det finns motstånd bland
            många länder. Det är inte lätt att kritisera de egna medlemsländerna
            när de redan kommit in i unionen, så att säga.
          </note>
          <note>
            Jag är medveten om att även EU-ministern är medveten om detta,
            men jag tror att det kan behövas en mycket stark röst från svensk
            sida för att stärka kommissionens roll som väktare av fördragen.
            Det handlar om att den granskande rollen ska bli så stark som
            det bara är möjligt, så att vi verkligen kan granska de här länderna.
            Någonstans måste man också hitta någon typ av sanktionsåtgärder
            i ett andra steg, för att komma åt brotten och kunna åtgärda detta.
          </note>
          <note type="speaker">
            Anf. 5 Utrikesminister MARGOT WALLSTRÖM (S):
          </note>
          <note>
            Fru talman! Jag kan bara hålla med Maria Weimer om det. Det kommer
            säkert inte att bli lätt alla gånger, utan vi kommer att möta
            motstånd från ett antal länder som upplever att detta är alldeles
            för känsligt och att det är att lägga sig i deras inre angelägenheter.
            Det är helt enkelt kontroversiella frågor, så det kommer säkert
            att vara uppförsbacke många gånger.
          </note>
          <note>
            Då är det viktigt att det finns en kärna av medlemsländer som
            driver den här frågan. Sverige kommer fortsatt att tillhöra den
            grupp som ställer sig i spetsen och hävdar principerna om öppenhet,
            insyn och respekt för mänskliga rättigheter i alla olika former.
            Vi tycker att vi får bra material, och vi kommer att få det både
            inom ramen för FN:s råd för mänskliga rättigheter och genom Europarådet
            och EU:s byrå för grundläggande rättigheter.
          </note>
          <note>
            Vi får lov att ta det stegvis. Det är ju ofta så om det är 28
            medlemsländer som ska enas, för enhällighet och enighet är väldigt
            viktigt för att få detta på plats. Sedan tror jag inte att det
            finns någon väg tillbaka, utan då kan det bara bli mer öppet och
            mer angeläget. Jag tror även att det här arbetet kommer att föra
            oss närmare EU:s medborgare. De kommer att se att detta är någonting
            vi står upp för i EU-kretsen och någonting som diskuteras lika
            livligt – förhoppningsvis – och lika konstruktivt som handelsregler
            eller vad det nu kan vara.
          </note>
          <note type="speaker">
            Anf. 6 MARIA WEIMER (FP):
          </note>
          <note>
            Fru talman! Jag tycker att det är roligt att höra att regeringen
            avser att ta den fråga som från början var ett f olkpartiinitiativ
            vidare och även att utrikesministern lovar att själv delta i GAC-mötena.
            Det är nämligen viktigt att man som politiker är med där och inte
            delegerar till tjänstemän, vilket en del andra länder i vissa
            fall också gör i GAC-sammanhang och i allmänna rådet. Eftersom
            detta är så politiskt viktigt är det en förhandling som måste
            ledas på politisk nivå, så att vi kan få en så vass mekanism som
            möjligt.
          </note>
          <note type="speaker">
            Anf. 7 Utrikesminister MARGOT WALLSTRÖM (S):
          </note>
          <note>
            Fru talman! Jag har inget mer att tillägga.
          </note>
          <note>
            Överläggningen var härmed avslutad.
          </note>
          <note>
            § 4 Svar på interpellationerna 2014/15:87 och 112 om erkännande
            av Palestina
          </note>
          <note type="speaker">
            Anf. 8 Utrikesminister MARGOT WALLSTRÖM (S):
          </note>
          <note>
            Fru talman och ärade ledamöter! Sofia Damm har frågat mig om
            jag avser att förändra den svenska regeringens syn på Hamas så
            att den avviker från EU:s syn på att Hamas är en terroristorganisation
            samt vilka åtgärder jag avser att vidta för att uppnå reell förändring.
            Mathias Sundin har frågat mig om jag anser att president Abbas
            tillhör de moderata krafter som nämndes i samband med regeringens
            erkännande av Staten Palestina samt vad jag syftar på när det
            gäller uttrycket ”moderata krafter i Palestina”. Jag väljer att
            besvara interpellationerna i ett sammanhang.
          </note>
          <note>
            Regeringen har ingen annan syn på Hamas än vad EU i övrigt har.
            Regeringen och EU står fast vid sin bedömning av Hamas som terroristorganisation
            så länge organisationen inte tar avstånd från våld mot civila
            i Israel. Hamas måste erkänna Israels rätt att existera och respektera
            ingångna avtal.
          </note>
          <note>
            President Abbas står entydigt bakom linjen att det endast genom
            förhandlingar är möjligt att uppnå ett slut på ockupationen och
            en tvåstatslösning där Israel och Palestina kan leva sida vid
            sida i fred och säkerhet. President Abbas visar därmed att han
            är en ledare för moderata krafter i Palestina. Inte heller på
            denna punkt har regeringen en annan syn än EU i övrigt.
          </note>
          <note>
            Regeringen avser att aktivt verka för förändring och fred, vilket
            jag även har redogjort för i interpellationsdebatten den 4 november
            detta år.
          </note>
          <note type="speaker">
            Anf. 9 SOFIA DAMM (KD):
          </note>
          <note>
            Fru talman! I min interpellation till utrikesminister Margot
            Wallström ställde jag frågor om regeringens syn på och förhållningssätt
            till terrororganisationen Hamas. Jag bad också utrikesministern
            konkretisera vilka faktiska – inte symbolpolitiska – åtgärder
            Sveriges regering kommer att vidta för att bidra till en reell
            förändring i konflikten och för att bidra till att en tvåstatslösning
            i framtiden uppnås.
          </note>
          <note>
            Jag vill tacka så mycket för svaret. Man kan dock få intrycket
            att utrikesministern tycker att debatten avklarades för två veckor
            sedan, men bara för att regeringen har erkänt Palestina som stat
            är läget i Mellanöstern i nte statiskt. Mycket har hänt under
            dessa dagar – oroligheterna har eskalerat, våld har uppmuntrats
            och människor har mördats.
          </note>
          <note>
            Precis som utrikesministern tidigare har poängterat innebär erkännandet
            ett ökat ansvar. Ett kravlöst erkännande kan inte följas av ett
            kravlöst stöd. På DN Debatt den 30 oktober skriver Margot Wallström
            att det svenska erkännandet av staten Palestina kommer att följas
            av förstärkta insatser för att stödja utvecklingen av demokrati
            och mänskliga rättigheter i Palestina. Wallström betonar här att
            ”erkännandet innebär även ett ökat ansvar. På samma sätt som vi
            ställer tydliga krav på Israel kommer vi att göra det på Palestina.”
            Ja, fattas bara annat!
          </note>
          <note>
            Parallellt med erkännandet kom också strategin för Sveriges internatio
            ­ nella utvecklingssamarbete avseende Palestina, en strategi där
            Israel ges huvudansvaret för situationen i Palestina. Givetvis
            har Israel ett stort an ­ svar, men det är uppseendeväckande att
            ingen kritik över huvud taget rik ­ tas mot Hamas agerande och
            vilka effekter det har när det gäller att för ­ svåra för inompalestinsk
            försoning, fredssamtal, mänskliga rättigheter och utveckling.
            Detta är inte att ställa tydliga krav.
          </note>
          <note>
            Fru talman! Statsrådet Wallström har sagt att tanken med erkännandet
            var att stärka de moderata krafterna. Tyvärr har dessa krafter
            inte blivit styrkta i den meningen att man ser ett ökat inflytande
            eller uttryck. Tvärt ­ om har det på Fatahs facebooksida och i
            den palestinska myndighetens dagliga tidning uppmanats till våld,
            bland annat genom antisemitiska teck ­ ningar.
          </note>
          <note>
            Vad säger egentligen regeringen om de moderata krafternas uppmaningar
            till våld mot judar och israeler? Erkännandet innebär ett ökat
            ansvar.
          </note>
          <note>
            Den yttersta ledaren för de moderata krafterna, president Mahmud
            Abbas, förbjöd nyligen efter en strejk den största fackföreningen
            på Västbanken och arresterade två av de högsta fackliga ledarna.
            Arresteringarna har setts som ett led i en ökad intolerans. Värnar
            inte den rödgröna regeringen de palestinska fackförbundens frihet?
          </note>
          <note>
            Återigen: Erkännandet innebär ett ökat ansvar.
          </note>
          <note type="speaker">
            Anf. 10 MATHIAS SUNDIN (FP):
          </note>
          <note>
            Fru talman! Jag har ställt frågan om den svenska regeringen anser
            att president Abbas tillhör de moderata kraft erna i Palestina
            och fått ett tydligt ja till svar . Anledningen till frågan är
            naturligtvis att Sverige erkänner staten Palestina. Man hänvisar
            just till de moderata krafterna och tror att erkännandet ska verka
            gynnsamt för dessa i Palestina. Då är det intressant att veta
            vilka dessa moderata krafter är.
          </note>
          <note>
            Dagen före det svenska erkännandet sköts en israelisk rabbin
            vid Tempelberget, där det har varit mycket oroligheter, eskalerande
            sådana , den senaste tiden. Dagen efter erkände Sverige Palestina.
            Det hade naturligtvis inget med det att göra, men det sammanföll
            så.
          </note>
          <note>
            Den 3 november säger president Abbas, den så kallade moderata
            kraften, så här om den man som sköt rabbinen: Han kommer att hamna
            i himlen som en martyr som försvarat sitt folks rättigheter och
            dess heliga platser. För mig känns det inte som en särskilt moderat
            ledare som säger så.
          </note>
          <note>
            Det finns många fler exempel. Det här var ett axplock av några
            från den senaste tiden, inte under hela Abbas period. Abbas är
            ju inne på det tionde året av en fyraårig mandatperiod.
          </note>
          <note>
            Ett par veckor före den här attacken sade han: Vi måste stoppa
            dem – alltså de som besöker Tempelberget – med alla till buds
            stående medel från att komma in. Vid andra tillfällen har han
            gett Venezuelas auktoritära ledare Hugo Chavez den högsta palestinska
            utmärkelsen. Han har skickat en hjärtlig hälsning, som det står
            i meddelandet, till Nordkoreas diktator Kim Jong-Un och tackat
            för stödet. Han har skickat en krans till en självmordsbombares
            begravning. Personen hade dödat åtta personer. Han har sagt så
            här: Om andra arabländer attackerar – alltså attackerar Israel
            – är vi med dem. Som Sofia Damm påpekar har man nyligen också
            förbjudit den största palestinska fackföreningen med 40 000 medlemmar
            och arresterat ett par av deras ledare. Anledningen till detta
            var att de hade utlyst strejk, strejkat ofta och också kritiserat
            Abbas. Han är också, som utrikesministern säger, ledare för de
            moderata krafterna. En av dessa så kallat moderata krafter är
            Sultan Abu al-Einen, ledamot av Fatahs centralkommitté, deras
            motsvarande partistyrelse. Han sade om det senaste dådet där fem
            israeler dödades med yxor och knivar: Heliga vare era vapen, era
            bildäck – det har varit sådana attacker tidigare också – era yxor,
            era köksknivar. De används enligt Allahs vilja.
          </note>
          <note>
            Det är inte första gången som han säger något sådant. Han har
            tidigare hyllat en man som högg ihjäl en fembarnsfar. Han har
            upprepade gånger uppmanat till attacker på bosättare. Det har
            protesterats mot detta. Bland annat har några amerikanska kongressledamöter
            uppmanat Abbas att ta avstånd från den här mannen och naturligtvis
            skilja honom från det uppdrag han har. Det har Abbas ännu inte
            gjort, trots att detta har pågått under flera år.
          </note>
          <note>
            Tycker utrikesministern att det har varit en lyckad strategi
            som har funnits och når utanför Sveriges gränser, som du säger
            EU och stora delar av världssamfundet, att stödja så kallat moderata
            krafter? Är vi närmare en tvåstatslösning nu? Vore det inte läge
            att byta strategi och stödja demokratiska krafter i stället för
            ickedemokratiska krafter, hur moderata de än må vara i jämförelse
            med andra?
          </note>
          <note type="speaker">
            Anf. 11 FREDRIK MALM (FP):
          </note>
          <note>
            Fru talman! Det är att notera att över 200 000 människor har
            dödats i Syrien, att 10 miljoner människor är i behov av akut
            nödhjälp och att Abu Bakr al-Baghdadi har utropat ett kalifat
            och bedriver folkmord på yazidier. Då anser den svenska regeringen
            att den viktigaste utrikespolitiska frågan, praktiskt taget den
            enda man över huvud taget har profilerat sig i, är att erkänna
            Palestina. Det är en prioritering som är mycket förvånande. Men
            nu har vi det att förhålla oss till.
          </note>
          <note>
            Utrikesministern och andra företrädare har gjort uttalanden om
            att detta erkännande ska följas upp med kravställande på den palestinska
            myndigheten. Det är klart att det är viktigt. Därför är interpellationsdebatten
            en väldigt bra form för att kräva svar från regeringen på vad
            man gör i de här frågorna.
          </note>
          <note>
            Låt mig ta två exempel.
          </note>
          <note>
            I förrgår gick två män in i en synagoga i Jerusalem. Männen var
            maskerade som ultraortodoxa judar. De angrep sedan besökarna med
            yxor och skjutvapen. De dödade fyra personer och skadade otaliga.
            Det är klart att det här är ett fullständigt besinningslöst dåd.
            Ingen kan försvara det, tror du. Men de som försvarar det är Hamas
            på Gazaremsan. De har till och med lovordat detta. Mahmud Abbas
            har mycket riktigt fördömt det, men Palestina och regeringen i
            den palestinska myndigheten handlar inte bara om Fatah. Det är
            en så kallad ämbetsmannaregering just nu. I praktiken är det en
            regering bestående av två partier. Det är just detta som gör att
            vi påpekar att erkännandet kommer för tidigt.
          </note>
          <note>
            Vad Sverige gör är att man erkänner en palestinsk stat samtidigt
            som Sverige, som utrikesministern betonar i interpellationssvaret,
            betraktar Hamas som en terroristorganisation, samtidigt som Hamas
            sitter i regeringen.
          </note>
          <note>
            Vi har alltså att göra med en regering där det ena regeringspartiet,
            det som för övrigt vann valen 2006, lovordar att två personer
            går in i en moské och med yxa hugger ihjäl fyra civila människor.
            De uppmanar till fler hämndaktioner. De tycker att det här är
            bra. Är det moderata krafter, Margot Wallström, att hugga ihjäl
            människor med yxa?
          </note>
          <note>
            Det här är den regering som vår svenska regering menar har kontroll
            över hela territoriet, förutom det som Israel ockuperar.
          </note>
          <note>
            Om Sverige nu erkänner Palestina som självständig stat är det
            fullständigt rimligt att man kraftfullt fördömer detta. Då räcker
            det inte med Mahmud Abbas fördömande, utan Sverige måste kräva
            att Hamas tar avstånd från detta. Man kan inte ha en regering
            där presidenten för det ena partiet går ut och fördömer detta
            medan de andra delar ut godis och skjuter fyrverkerier och hyllar
            dem som har begått det här bestialiska dådet.
          </note>
          <note>
            N är det gäller d en andra frågan om moderata krafter är det
            mycket riktigt att Mahmud Abas är moderat i bemärkelsen att han
            söker en tvåstatslösning och förhandlingar, ja. Men är det ett
            uttryck för att vara en pragmatisk och moderat ledare att förbjuda
            det största fackförbundet på Västbanken med 40 000 medlemmar?
            Socialdemokraterna är väl ett parti som värnar fackliga rättigheter?
            Hur ser utrikesministern på att man nu beordrar att arrestera
            60 fackföreningsledare som totalt har fler än 160 000 medlemmar
            och att man fängslar två ledare och stänger det största fackförbundet?
            Är det ett uttryck för att vara en moderat och pragmatisk ledare?
            Det vore intressant att få veta hur utrikesminister n ser på det.
          </note>
          <note type="speaker">
            Anf. 12 HANS WALLMARK (M):
          </note>
          <note>
            Fru talman, fru utrikesminister! Precis som sägs i interpellationssvaret
            hade vi en interpellationsdebatt på det här temat senast den 4
            november, för 16 dagar sedan.
          </note>
          <note>
            Fru talman! Min prognos är att vi nog rätt återkommande kommer
            att få interpellationsdebatter om detta, just därför att, som
            tidigare talare har påpekat, det händer rätt mycket i området,
            och det som händer är förfärligt och inger förstämning. Liksom
            i förra interpellationsdebatten är det nu sju talare anmälda.
            Det visar på det engagemang och intresse som finns i kammaren,
            men också på hur vanskligt det var att regeringen så snabbt efter
            att den hade tillträtt bestämde sig för att erkänna staten Palestina.
            Det visar den diskussion som vi sedan har fört här i kammaren.
          </note>
          <note>
            Jag tittade på mina anteckningar från när vi senast hade en interpella
            ­ tionsdebatt om detta. Några av de argument som anfördes av utrikesmi
            ­ nistern – som man i och för sig kan dela med hjärtat, men man
            måste sedan se hur det ser ut på marken – var att erkännandet
            skulle vara ett stöd för moderata krafter, att man skulle få med
            sig andra länder och att man skulle skänka hopp till palestinierna.
          </note>
          <note>
            Vid förra interpellationsdebatten frågade jag: Hur kan vi utvärdera
            detta? Hur vet vi att det var rätt beslut vid rätt tidpunkt, vilket
            regeringen, alltså Socialdemokraterna och Miljöpartiet, hävdar?
            Eller var det kanske ett beslut som skulle fattas men där tidpunkten
            var fel, vilket andra i kammaren har sagt?
          </note>
          <note>
            Har de moderata krafterna stärkts? Av bara de senaste tre inläggen
            har det framkommit att det finns skäl att vara orolig för att
            det inte precis är de moderata krafterna som stärkt sin ställning
            utan att det är andra. Det visar det besinningslösa våld som riktades
            mot fyra rabbiner och en annan person i en synagoga för någon
            dag sedan och attackerna mot fackför ­ eningsledare i Palestina.
            Frågan är om man kan säga att moderata krafter har stärkts – så
            det går ju inte att bocka av.
          </note>
          <note>
            Det är 16 dagar sedan senast, så det har inte hunnit bli några
            stora förändringar. Det är dock viktigt att fundera på hur vi
            kan utvärdera.
          </note>
          <note>
            Nästa fråga är: Har man fått med sig andra? Precis som utrikesministern
            skriver i sitt svar delar man EU:s samlade syn på Hamas. Men inga
            andra länder i EU-kretsen rör sig mot ett erkännande. Man har
            i och för sig haft en debatt i det brittiska parlamentet, men
            den var aviserad långt tidigare.
          </note>
          <note>
            Det sista var att skänka hopp, men det vi kan se i detta område
            nu är hopplöshet snarare än hopp.
          </note>
          <note>
            Det finns absolut en tidpunkt då det kan vara rätt att erkänna
            staten Palestina, men frågan är om det var rätt tidpunkt från
            S- och MP-regeringen. Utifrån de kriterier regeringen själv satte
            upp om att stärka moderata krafter, få andra med sig och skänka
            hopp, så var det fel, fel och fel.
          </note>
          <note type="speaker">
            Anf. 13 HILLEVI LARSSON (S):
          </note>
          <note>
            Fru talman! Det är en märklig debatt vi har. Står man bakom en
            tvåstatslösning borde det vara en självklarhet att erkänna båda
            staterna.
          </note>
          <note>
            Palestina har stöd i FN:s resolutioner: Ockupationen ska upphöra,
            och Palestina ska kunna regera sitt land självständigt. Men så
            är det inte i dag. Det pågår en ockupation, och bosättningarna
            breder ut sig. Israel tar över mer och mer av Palestina – det
            lilla som finns kvar, vill jag säga.
          </note>
          <note>
            Vad är rätt tidpunkt att erkänna Palestina? Är det när Palestina
            inte längre finns? Det är en realitet att området blir allt mindre;
            det krymper hela tiden. Det är muren på palestinsk mark, bosättningar
            och bombningar av befolkningen, vilket knappast gynnar situationen.
          </note>
          <note>
            På tal om moderata krafter kan man fråga sig hur moderata de
            krafter som styr Israel är. Senast i somras bombades civilbefolkningen
            i Gaza. Ca 1 400 civila dödades varav 500 barn. Bara ett par år
            tidigare bombades Gaza, och tusentals dödades och skadades. Denna
            gång var det drygt 10 000 skadade i Gaza.
          </note>
          <note>
            Jag upplever att man bedömer Israel och Palestina med helt olika
            måttstockar. Uttalanden från enskilda ledare på den palestinska
            sidan väger tyngre än tusentals civila dödsoffer på den andra
            sidan. Det här är i så fall ganska extremt. Det kan kallas statsterrorism
            när regimen medvetet bombar civila.
          </note>
          <note>
            Det är en märklig situation. Ingen begär att vi ska dra tillbaka
            erkännandet av Israel med hänvisning till de återkommande bombningarna
            av civila. Det är inte bara bombningar. Det är bosättningar i
            strid med FN:s resolutioner. Det är ett mycket grovt förtryck
            med ett apartheidliknande system mot palestinierna. De kan inte
            röra sig fritt i sitt eget land. När barn ska gå till skolan och
            när människor ska gå till arbetet eller söka sjukvård får de vänta
            vid checkpoints vid muren för att släppas över till sin odling
            på andra sidan, till sin familj, till skola och arbete och så
            vidare.
          </note>
          <note>
            Palestinierna är alltså utsatta för ett grovt förtryck och har
            varit det under många år. Det har dock inte lett till att vi säger
            att vi inte längre erkänner Israel, utan det är en självklarhet
            att Israel är erkänt. Då borde det också vara en självklarhet
            att erkänna Palestina.
          </note>
          <note>
            Den utveckling vi har haft hittills där Israel har fortsatt att
            utvidga området och fortsatt förtrycket har knappast gynnat de
            moderata krafterna på den palestinska sidan. Det har lett till
            frustration, och fredsprocessen har gått i stå.
          </note>
          <note>
            Man kan inte heller tala om en fredsprocess när det hela tiden
            bryts mot FN:s resolutioner. FN:s resolutioner bygger inte bara
            på att man ska avstå från våldsanvändning, utan det handlar också
            om att bosättningar inte är tillåtna. Egentligen skulle de bosättningar
            som finns i dag inte få finnas. Ännu värre blir det när man hela
            tiden utvidgar med nya bosättningar.
          </note>
          <note>
            Det är en konstig diskussion. Palestina är ju erkänt i FN:s resolutioner.
            Där finns tvåstatslösningen och krav på att upphöra med ockupationen.
          </note>
          <note>
            Detta är ett första steg mot att komma någonvart. Vi måste erkänna
            Palestina medan landet fortfarande finns kvar, för detta kan skjutas
            fram i all oändlighet och har så gjorts hittills.
          </note>
          <note>
            I detta anförande instämde Maria Andersson Willner, Arhe Hamednaca,
            Veronica Lindholm och Pyry Niemi (alla S).
          </note>
          <note type="speaker">
            Anf. 14 KATARINA KÖHLER (S):
          </note>
          <note>
            Fru talman! Tack, Hillevi, som alltid säger så mycket klokt!
          </note>
          <note>
            Debatten här i riksdagens kammare har blivit alltmer ensidig,
            men vi har en skyldighet att se vad som händer på båda sidor.
            Hillevi sade mycket, men låt mig gå in på några detaljer.
          </note>
          <note>
            Det palestinska folket har lidit i många hundra år, men jag ska
            hålla mig till det vi talar om i folkrättsliga termer. Vi delningen
            1948 förlorade palestinierna redan från början. När landet delades
            fick israelerna 53 procent av landytan och palestinierna följaktligen
            47 procent. Sedan dess har deras område bara krympt. I dag har
            palestinierna kvar ca 12 procent av det landområde de hade 1948.
          </note>
          <note>
            Demolering av hus och av citrus- och olivlundar har pågått länge.
            Sedan den första intifadan 1988, när jag var där första gången,
            har det varit en fruktansvärd nedmontering av det palestinska
            samhället.
          </note>
          <note>
            De olagliga ockupationerna breder ut sig, och häromdagen sade
            den israeliska regeringen att man tänker fortsätta med dem och
            med att bygga nya bosättningar i Jerusalem.
          </note>
          <note>
            Sedan några år tillbaka byggs en mur runt hela det palestinska
            området som enligt planen ska bli närmare 80 mil. På Västbanken
            är den åtta meter hög och runt Betlehem tolv meter hög. Människorna
            bakom muren i Betlehem lever i ständig skugga.
          </note>
          <note>
            Precis som tidigare sagts kan palestinierna inte röra sig fritt.
            De har inte tillgång till arbetsplatser, läkare och skolor.
          </note>
          <note>
            Vid de vattenkällor som finns på Västbanken har israelerna byggt
            bosättningar, vilket gör att det palestinska folket i byarna runt
            omkring i bästa fall får köpa tillbaka sitt vatten från de israeliska
            bosättarna. Människor blir förgiftade när bosättarna skickar orenat
            vatten nedför kullarna och bergen. Det drabbar också israelerna
            själva, vilket har börjat synas på senare år.
          </note>
          <note>
            Det är fruktansvärt – för att inte tala om att Gaza för andra
            gången på några år är sönderbombat, med allt lidande som det innebär.
          </note>
          <note>
            Jag förespråkar inte våld på något håll. Tvärtom måste vi hela
            tiden vara noggranna med att tala om det och vara tydliga i det,
            men det går inte att komma ifrån att våldet från den andra sidan
            är ännu större. Det går inte att försvara på något sätt.
          </note>
          <note>
            Jag menar att ett erkännande av Palestina, precis som regeringen
            har sagt, kommer att innebära en syn inom Palestina och inom Israel
            som kommer att främja fredssamtalen.
          </note>
          <note>
            I detta anförande instämde Kenneth G Forslund, Arhe Hamednaca,
            Hillevi Larsson, Veronica Lindholm och Lawen Redar (alla S).
          </note>
          <note type="speaker">
            Anf. 15 PERNILLA STÅLHAMMAR (MP):
          </note>
          <note>
            Fru talman! Utrikesministern! Det finns sexåringar i Gaza som
            har upplevt tre krig.
          </note>
          <note>
            För ungefär 20 år sedan lade jag tre år att mitt liv på att vara
            Sidas ansvariga handläggare för biståndet till Västbanken/Gaza,
            som det då hette, och Palestina. Det var väldigt viktiga år i
            mitt liv. Jag har, precis som Katarina Köhler berättade att hon
            gjort, rest runt och sett det dagliga förtrycket bland palestinierna.
          </note>
          <note>
            Det är första gången jag står här i Sveriges riksdag. Jag är
            nyinvald riksdagsledamot, och jag är stolt över att tillhöra det
            parti – Miljöpartiet – som tillsammans med Socialdemokraterna
            i regeringen har erkänt staten Palestina. Det är ett stort och
            mycket viktigt steg.
          </note>
          <note>
            Vi har gjort det vid en kritisk tidpunkt. Det senaste året har
            vi sett hur fredssamtalen har gått i stå och hur nya bosättningar
            byggs på ockuperat palestinskt område. Allt detta har motverkat
            en tvåstatslösning. Vi har sett hur våldet har återvänt till Gaza.
            Varför är det då så viktigt att vi erkänner Palestina som stat
            nu?
          </note>
          <note>
            För det första vill vi, som utrikesministern sade, ge vårt stöd
            till de moderata krafterna i Palestina. För det andra vill vi
            verka för ett avtal med en tvåstatslösning med Jerusalem som delad
            huvudstad för de två staterna. Vi vill göra det, och här är det
            viktigt att vi får mer likvärdiga parter. Det får vi genom erkännandet
            av staten Palestina.
          </note>
          <note>
            För det tredje vill vi ge hopp till den sexåriga flicka som redan
            har upplevt tre krig – ett hopp om att fred fortfarande är möjligt,
            ett hopp om att Palestina och Israel ska kunna leva tillsammans
            sida vid sida med godkända gränser och i fred och ett hopp om
            att hon ska kunna sova gott om natten.
          </note>
          <note>
            Erkännandet av Palestina kommer såklart att följas upp av ett
            utökat utvecklingssamarbete som kommer att vara inriktat på demokrati.
            På ett erkännande följer givetvis också ett ännu större ansvar.
          </note>
          <note>
            Vänner! 130 stater i världen har redan erkänt Palestina som stat.
            Som delegat i Rom på en interparlamentarisk konferens om fred,
            säkerhet och försvar i förra veckan tog jag tillfället i akt att
            hålla ett tal om Sveriges erkännande av Palestina. Den stämning
            som uppstod då vill jag förmedla. Det var 70 talare, och jag var
            en av de få som fick applåder. Det bådar gott. Det var en väldigt
            god stämning, och Sveriges beslut har fått genklang runt om i
            Europa.
          </note>
          <note>
            Vi ser att flera omröstningar hålls i olika länder. Vi hoppas
            att fler länder ska följa efter, för fredsprocessens skull, för
            freden i Mellanösterns skull och för den sexåriga flicka ns skull
            , hon som redan upplevt tre krig .
          </note>
          <note>
            I detta anförande instämde Katarina Köhler och Veronica Lindholm
            (båda S).
          </note>
          <note type="speaker">
            Anf. 16 Utrikesminister MARGOT WALLSTRÖM (S):
          </note>
          <note>
            Fru talman! Jag tror att interpellanternas inlägg illustrerar
            den desperation som just nu finns på många håll i världen över
            det eskalerande våldet, situationen i Mellanöstern och relationen
            mellan Israel och Palestina.
          </note>
          <note>
            Det är aldrig rätt tidpunkt. Det har inte varit det under 20
            år trots att man efter Osloavtalet sade att en tvåstatslösning
            skulle uppnås efter fem år. Vad är det vi har att hålla oss till?
            Till vad ska vi sätta vårt hopp om en fredlig utveckling och en
            avtalad samexistens mellan två stater som kan leva sida vid sida?
          </note>
          <note>
            Vi måste bestämma oss. Tror vi fortfarande på en tvåstatslösning
            eller inte? Om vi tror på det bidrar erkännanden med det lilla
            de kan till att göra relationen lite mindre ojämlik jämfört med
            hur det ser ut i dag. Detta har det vittnats om här på ett alldeles
            utmärkt sätt.
          </note>
          <note>
            Var finns utrymmet för den som är ung i dag i Palestina mellan
            att acceptera en alltmer desperat situation och att ta till våld?
            Var finns de moderata krafterna? Jag har inte hört någon av interpellanterna
            ge några konkreta förslag här på hur det ska se ut i stället,
            om vi inte går den vägen och försöker stödja president Abbas.
            Han representerar just dessa moderata krafter, hur mycket vi än
            kan tycka att de inte talar på det sätt vi skulle föredra, använder
            en retorik vi inte tycker om och ibland gör alldeles fel saker.
            Då ska vi kritisera, och det gör vi också.
          </note>
          <note>
            Fredrik Malm undervisar oss som vanligt. Vi ska inte prata om
            den här saken, vi ska tala om någonting annat, som om vi inte
            själva tagit avstånd från våldshandlingarna och som om det som
            just nu händer i Jerusalem vore vårt fel och i själva verket mitt
            fel personligen. Det tycker jag är lite ovärdigt. Vi borde kunna
            diskutera sakligt.
          </note>
          <note>
            Var är förslagen? Vilka krafter är det ni tycker att vi ska stödja,
            Fredrik Malm, och hur ska vi göra det? Vad representerar Israel
            i dag, och ska vi verkligen hamna i den situationen att vi tar
            ställning för den ena eller andra parten när vi i själva verket
            borde ta ställning för fredsprocessen och sakta men säkert försöka
            ta oss tillbaka till förhandlingsbordet?
          </note>
          <note>
            Vi måste ge de moderata krafterna – så otillräckliga och så ofullkomliga
            som de är i dag – och president Abbas, som representerar just
            en sådan rörelse och som står för en palestinsk myndighet som
            i dag betraktas som statsduglig också av FN och av en rad länder,
            kraften att fortsätta att tala mot våldet och hålla Hamas borta.
          </note>
          <note>
            Vi för ingen dialog med Hamas, för de är terroriststämplade,
            men vi har en dialog med president Abbas. Med en ny stat kan vi
            göra som med alla andra stater: ställa krav. Det framförs på politisk
            och diplomatisk väg. Vi ser till att både fördöma den typ av barbariska
            dåd vi har sett i Jerusalem och mana till besinning.
          </note>
          <note>
            Det är inte lovande när Israel säger att de ska svara kraftfullt.
            Då vet vi vad som kan vänta. I stället måste vi få en väg tillbaka
            – en spiral som blir en god spiral.
          </note>
          <note>
            Ge mig gärna förslag på när det skulle vara rätt tidpunkt! I
            själva verket kan det redan vara för sent, som vi har sett av
            de senaste dagarnas händelser.
          </note>
          <note>
            I detta anförande instämde Arhe Hamednaca, Hillevi Larsson och
            Lawen Redar (alla S).
          </note>
          <note type="speaker">
            Anf. 17 SOFIA DAMM (KD):
          </note>
          <note>
            Fru talman! Tack, utrikesministern!
          </note>
          <note>
            Margot Wallström nämnde Osloavtalet, men regeringen har handlat
            tvärtemot de premisser som låg till grund för Osloavtalet för
            20 år sedan. Då var kravet att PLO först skulle erkänna Israels
            legitima rätt att existera som en judisk nation för att det palestinska
            självstyret skulle kunna upprättas.
          </note>
          <note>
            Regeringen valde att göra det omvända. Först erkändes en stat
            som delvis kontrolleras av Hamas, som inte bara förnekar utan
            även vill förinta den judiska staten.
          </note>
          <note>
            Men nu är vi där vi är, och vi måste ta fasta på att erkännandet
            innebär ett ökat ansvar. Ord måste gå till handling. Sveriges
            regering måste agera utanför symbolpolitikens trygghetszon. Utrikesministern
            måste ta ansvar för ett statserkännande som enligt min mening
            kom för tidigt.
          </note>
          <note>
            Jag uppskattar att utrikesministern svarar att regeringens syn
            på Hamas inte avviker från EU:s syn, det vill säga att Hamas är
            en terrororganisation – så länge organisationen inte tar avstånd
            från våld mot civila i Israel.
          </note>
          <note>
            I utrikesministerns svar inledningsvis betonas det att Hamas
            måste erkänna Israels rätt att existera och respektera ingångna
            avtal. Det är bra. Men hur kan det då komma sig att detta inte
            ens nämns i strategin för utvecklingssamarbetet med Palestina?
            Där finns ju en konkret möjlighet att ställa krav.
          </note>
          <note>
            Sverige är en stor biståndsaktör. Sverige måste därmed kunna
            vara både kravställande och drivande. Om regeringen inte noga
            har tänkt igenom hur man ska kunna ställa krav och göra uppföljningar
            förstår jag inte att det var så bråttom med ett erkännande och
            så bråttom med en ny strategi, som måste vara tydlig.
          </note>
          <note type="speaker">
            Anf. 18 MATHIAS SUNDIN (FP):
          </note>
          <note>
            Fru talman! Jag tycker det är bra att utrikesministern frågar
            vad vi vill. Jag nämnde det mycket kort i slutet av mitt inlägg,
            och jag utvecklar det gärna.
          </note>
          <note>
            Jag tycker att vi ska sluta stödja så kallat moderata krafter
            och i stället stödja demokratiska krafter. Det är en avgörande
            skillnad. Vem som helst kan vara moderat om man jämför med den
            som är värst. Jämför man Abbas med de värsta Hamasföreträdarna
            är han naturligtvis moderat jämfört med dem. Men det betyder inte
            att han är en resonabel och bra ledare, vilket jag tycker att
            han har visat, bland annat genom att han är inne på tionde året
            av en fyraårig mandatperiod – det säger väl det mesta om hur icke-demokratisk
            han är.
          </note>
          <note>
            Det görs jämförelser i debatten. Hillevi Larsson pratar om moderata
            krafter i Palestina, och i samma mening pratar hon om moderata
            krafter i Israel. Men hon missar den avgörande punkten att de
            israeliska ledarna är demokratiskt tillsatta och kan avsättas
            av folket medan de palestinska ledarna inte kan det.
          </note>
          <note>
            Därför har jag kritik mot Sverige, och den kritiken riktar sig
            inte bara mot Sverige och den nuvarande svenska regeringen utan
            mot det sätt som stora delar av världssamfundet jobbar på, när
            man gärna går hand i hand och går i armkrok med odemokratiska
            ledare.
          </note>
          <note>
            Varför är det så viktigt att stötta de demokratiska ledarna i
            den här processen? För det första är det naturligtvis därför att
            palestinierna, precis som alla andra folk på denna jord, förtjänar
            att leva i fred och demokrati och att fred lättast kommer till
            genom demokrati. För det andra är det därför att två demokratier
            aldrig någonsin i världshistorien har krigat med varandra. Skulle
            Palestina i dag vara en fungerande demokrati skulle vi inte längre
            ha någon konflikt, i alla fall inte någon väpnad konflikt – det
            är jag helt övertygad om.
          </note>
          <note>
            Det finns mekanismer i demokratier som avsevärt skiljer sig från
            auktoritära länder och auktoritära ledare. Det säger sig självt,
            när man tänker på det. Egentligen håller alla i kammaren med om
            det men likställer ändå icke-demokratiska ledare med demokratiska.
          </note>
          <note>
            I demokratiskt styrda länder väljer man bort de ledare som inte
            håller sin befolkning trygg och som för väpnade konflikter utan
            att befolkningen tycker att det finns rimliga skäl för det. Ta
            Irakkriget som exempel! Det amerikanska folket – i alla f all
            en majoritet av det – stödde inledningsvis den insatsen, eftersom
            man såg att det fanns skäl. Man var rädd för sin egen trygghet,
            man var rädd för massförstörelsevapen och så vidare.
          </note>
          <note>
            När det senare kom fram att de skäl som hade angetts inte höll
            längre tappade man fullständigt legitimiteten för det kriget hos
            folket, ledarna byttes ut och fick lämna sina ämbeten med svansen
            mellan benen, och den presidentkandidat som från början hade varit
            mot kriget blev vald i stället.
          </note>
          <note>
            Den chansen får inte det palestinska folket någonsin. De får
            inte välja bort sina ledare. Om de tycker att Abbas är dålig,
            utlyser strejker och kritiserar, då förbjuds fackföreningen, och
            de stoppas.
          </note>
          <note>
            Det är viktigt att vi styr om vår politik från att gå i armkrok
            med Abbas och andra odemokratiska ledare till att verkligen anstränga
            oss för att hitta de demokratiska ledarna i Palestina och jobba
            med dem – de riktiga demokraterna.
          </note>
          <note>
            I detta anförande instämde Fredrik Malm (FP).
          </note>
          <note type="speaker">
            Anf. 19 FREDRIK MALM (FP):
          </note>
          <note>
            Fru talman! Det finns något som är mycket talande i debatten.
            Vi har haft fyra borgerliga ledamöter som har fördömt och kritiserat
            att den palestinska myndigheten har förbjudit den största fackföreningen
            på Västbanken, med 40 000 medlemmar. Vi har fördömt att man har
            gripit två av dess ledare. Vi har kritiserat att man har aviserat
            ytterligare gripanden och attacker mot fackföreningsrörelsen,
            med totalt 160 000 offentliganställda bland sina medlemmar.
          </note>
          <note>
            Sedan har vi haft fyra talare – utrikesministern, två socialdemokrater
            och en miljöpartist – som inte med ett ord har kunnat kritisera
            attackerna på fackföreningsrörelsen i Palestina.
          </note>
          <note>
            Utrikesministern säger: Även när palestinierna gör fel måste
            vi kritisera. Ja, men gör det då – det är fritt fram! Utrikesministern
            har ett inlägg till, och de andra talarna har ett inlägg till.
            Är det inte rimligt att fackliga rättigheter gäller även palestinier
            på Västbanken, eller är det något som man ska hysch-hyscha lite
            med? Är det något som man egentligen inte ska tala så högt om,
            eftersom det kanske bara innebär att fokus förflyttas från den
            israeliska ockupationen till tillkortakommanden inom den palestinska
            myndigheten?
          </note>
          <note>
            Utrikesministern har här att besvara interpellationer som handlar
            om så kallade moderata krafter. Då är det så att de personer som
            skjuter raketer och predikar massmord på judar i dag sitter i
            regeringen. Hamas är en del av regeringen.
          </note>
          <note>
            Det är då förvånande att utrikesministern i sitt svar på interpellationen
            säger att Hamas är en terroristorganisation och samtidigt säger
            att regeringen är pragmatisk och moderat. Då är frågan: Kan man
            vara moderat terrorist? Finns det någon sorts pragmatisk terrorist?
            Är det någon sorts ny term? I så fall får utrikesministern gärna
            förklara den.
          </note>
          <note>
            I detta anförande instämde Hans Wallmark (M).
          </note>
          <note type="speaker">
            Anf. 20 HANS WALLMARK (M):
          </note>
          <note>
            Fru talman! Låt mig först deklarera att jag i alla fall tillhör
            de moderata krafterna här i Sveriges riksdag. Det är tämligen
            officiellt också.
          </note>
          <note>
            Som utrikesministern påpekade: Detta är viktigt, det är centralt
            och det är sorgligt. Vi är bedrövade över vad vi ser. Där ska
            jag vara mycket tydlig: Jag är helt övertygad om att utrikesministern
            är lika bedrövad och bekymrad som vi andra ledamöter här i kammaren.
            Det råder ingen som helst tvekan om att vi har samma grund för
            det vi ser.
          </note>
          <note>
            Utrikesministern sade dock: Säg vilken tidpunkt som hade varit
            rätt! Det är en bra retorisk figur. Jag måste dock säga att det
            är regeringen som har makten. Det är regeringen som har erkänt
            staten Palestina. Därför måste regeringen berätta varför denna
            tidpunkt var rätt.
          </note>
          <note>
            Jag försökte säga att det hade varit viktigt om vi hade kunnat
            ha några kriterier för hur vi kan utvärdera detta längre fram.
            Jag har både i dag och i tidigare interpellationsdebatter försökt
            peka på några av dem. Som utrikesministern själv har sagt: Det
            ska stärka de moderata krafterna, man ska få med sig andra, och
            man ska skänka hopp.
          </note>
          <note>
            Åtminstone jag kommer under de kommande åren att försöka utvärdera
            beslutet utifrån den mallen. Från min utgångspunkt menar jag att
            erkännandet borde ha gjorts tillsammans i en bredare EU-krets.
            Detta är ett verktyg, men det är ett verktyg som kan användas
            bara en gång. Nu har Sverige ensidigt använt det. Hade vi varit
            fler hade det, tror jag, kunnat ha större betydelse och större
            inverkan. Det hade varit effektivare om vi hade gjort det tillsammans
            i stället för ensamma.
          </note>
          <note>
            Då kommer vi tillbaka till det som har sagts av andra talare,
            inte minst socialdemokratiska och miljöpartistiska, från den här
            talarstolen. Jag är helt övertygad om att de flesta av oss här
            i kammaren verkligen vill skänka hopp. Vi vill bidra till fredssamtalen.
            Vi vill göra något åt hopplösheten. Därom råder inget tvivel.
          </note>
          <note>
            Men den grundläggande frågan – och det är vad den politiska diskus
            ­ sionen och den politiska utvärderingen kommer att handla om
            – gäller tid ­ punkten. Var detta rätt tidpunkt? Regeringen har
            valt den och har därmed också ansvaret. Därför menar jag att det
            är regeringen som måste säga att det här var rätt tidpunkt. Då
            kommer jag att fortsätta utvärdera regeringens beslut utifrån
            om det har stärkt de moderata krafterna, om man har fått andra
            med sig och om det har skänkt hopp.
          </note>
          <note>
            Tyvärr tyder de senaste dagarnas händelser – det fruktansvärda
            som har skett – snarare på att hopplösheten och inte hoppet präglar
            regionen.
          </note>
          <note type="speaker">
            Anf. 21 KATARINA KÖHLER (S):
          </note>
          <note>
            Herr talman! Vi drivs naturligtvis av våra olika övertygelser.
            Men vi har fortfarande skyldighet att vara lite sakliga när vi
            står i kammaren och diskuterar politiska frågor. Jag tycker att
            det finns en brist på saklighet i den här diskussionen.
          </note>
          <note>
            Jag blir ganska förtvivlad. Jag känner naturligtvis stor sorg
            över hela situationen där nere. Men när det talas om palestinierna
            som massmördare och när den andra delen av konflikten inte tas
            med , vilket på något sätt rättfärdigar Israels ockupation av
            palestinsk mark , känns det ganska förtvivlat och allvarligt.
          </note>
          <note>
            Jag lever i övertygelsen om att erkännandet i dag kommer att
            innebära lättnader i samtal, inte bara med palestinierna utan
            på sikt också med israelerna. Jag har rest i området sedan 1988
            och har varit där många gånger. Varje gång har vi och jag varit
            angelägna om att träffa grupper. Det har varit israeliska grupper,
            fackföreningar, olika NGO:er, föreningar och nätverk av olika
            slag. Och jag är övertygad om att det i fortsättningen kommer
            att bli lättare att prata också med Israel och att vi på sikt
            kan starta nya fredssamtal. Ingen tjänar nämlig en på att det
            är som det är nu. Men vi måste kunna kalla saker för deras rätta
            namn. Och enligt folkrätten är det Israel som ockuperar Palestina
            och palestinska områden.
          </note>
          <note type="speaker">
            Anf. 22 Utrikesminister MARGOT WALLSTRÖM (S):
          </note>
          <note>
            Herr talman! Om Fredrik Malm hade varit kvar skulle jag säga
            till honom att vi naturligtvis kommer att ta upp frågan om fackföreningsledare
            och fackföreningsrörelsens ställning även med palestinierna. Det
            är självklart att vi framför vår kritik. Att vi just har erkänt
            Palestina innebär att vi kan kritisera på ett organiserat sätt,
            på det sätt som vi kan kritisera även andra stater.
          </note>
          <note>
            Till Mathias Sundin vill jag säga att det inte finns någon motsättning.
            Det är självklart att vi ska stödja de demokratiska krafterna.
            Vi kan förmodligen göra väldigt mycket mer också från EU:s sida
            för att ge stöd åt de som nu samarbetar. Det finns organisationer
            som organiserar samarbete mellan israeler och palestinier och
            som arbetar för demokratin och för att stärka ett demokratiskt
            arbetssätt. Det är viktigt att vi gör det jämsides. Men resten
            blir lite naivt. Vi måste nämligen titta på vilken situation vi
            har. Vilka vägar har vi för att hantera den politiska situationen
            och utmaningarna som de ser ut i dag?
          </note>
          <note>
            Då kan man inte säga att vi ska hitta på något helt annat, ett
            helt annat spår. Det blir dessvärre naivt och inte alls realistiskt
            när det gäller att hantera den mycket allvarliga situation som
            vi har.
          </note>
          <note>
            Jag är glad för och välkomnar de moderata krafterna också i Sveriges
            riksdag, Hans Wallmark. Jag kommer att fortsätta hävda att det
            var rätt. Det var rätt, eftersom det bidrar till att göra situationen
            mindre ojämlik. Det var rätt eftersom vi redan nu ser hur det
            har stimulerat debatt; i går tog Spaniens parlament beslut om
            att uttala sitt stöd för ett erkännande. Och vi ser det på andra
            håll i Europa. Den här debatten kokar därför att alla kan se att
            det är ett desperat och svårt läge.
          </note>
          <note>
            Det har gett hopp. Arabiska ledare säger i möten, inte minst
            i de möten som jag hade nu när jag var i Somalia, hur viktigt
            det här är eftersom det just öppnar upp för ett politiskt utrymme.
            Det handlar inte bara om att ta till våld utan om att öppna en
            politisk väg.
          </note>
          <note>
            Det är inte på något sätt den perfekta lösningen. Alla är inte
            perfekta och agerar inte alla gånger på det sätt som vi skulle
            vilja, men det är det bästa vi har i det här läget. Och då måste
            vi försöka backa upp de krafter som tar avstånd från våldet och
            som erbjuder en politisk väg framåt.
          </note>
          <note>
            Det här är det pumpande hjärtat för många olika religiösa rörelser
            i världen. Därför betyder det mycket när vi tar ett sådant här
            beslut. Det ger unga människor hopp, och det sprider sig i den
            delen av världen och runt omkring. De reaktionerna har vi redan
            fått. Därför fortsätter jag att hävda att det var rätt. Men det
            kommer aldrig att komma till en punkt där vi kan mäta något exakt.
            Vi måste i stället fortsätta arbeta med våra politiska och diplomatiska
            kontakter. Vi måste fortsätta vädja till de moderata och sansade
            krafterna, på båda sidor, om att återvända till förhandlingsbordet.
            Det är nämligen deras resultat. Det är de som måste vilja det
            här, och det är de som måste investera i att försöka få en lösning.
          </note>
          <note type="speaker">
            Anf. 23 MATHIAS SUNDIN (FP):
          </note>
          <note>
            Herr talman! Jag hörde alldeles nyss att detta skulle vara en
            enkelspårig debatt. Det stämmer! Jag är den enda som har talat
            om demokrati i Palestina i mina båda inlägg. Är inte palestinska
            rättigheter demokrati för palestinierna? Varför ska det bortses
            från det? Varför ska vi stödja icke-demokratiska krafter?
          </note>
          <note>
            Utrikesministern tror inte att det finns någon motsättning mellan
            att stödja moderata krafter och att stödja demokratiska krafter.
            Det är en självklarhet att det finns en motsättning i det. Det
            är naturligtvis en motsättning mot de demokratiska krafter som
            försöker komma fram i Palestina om man stöder en ledare som blivit
            vald en gång men som sedan aldrig går med på att väljas igen.
            Han går inte med på att prövas av folket och – vilket vi har varit
            inne på – förbjuder fackföreningar och uppmuntrar på olika sätt
            våldshandlingar med den ena tungan och fördömer dem med den andra.
          </note>
          <note>
            Det sägs vara naivt att stödja demokratiska krafter eller att
            tro att man ska byta spår till att fullt ut stödja demokratiska
            krafter. Det som är naivt i debatten är att tro att ett spår som
            vi har kört på under lång tid nu och som går allt sämre plötsligt
            skulle gå bättre. Om vi upprepar samma sak gång på gång och förväntar
            oss ett nytt resultat, vad är det om inte naivt? Ein ­ stein använde
            att annat ord än naivt, men jag vill inte upprepa det här.
          </note>
          <note>
            Demokrati är den starkaste kraft vi har i världen. Jag vet att
            ni delar den synen. Men det försvinner i utrikespolitiken. Det
            handlar inte om Margot Wallströms utrikespolitik utan om den som
            många västländer för. Man krokar gärna arm med diktaturer när
            det passar och när man försöker uppnå något syfte – gott eller
            inte. Vi måste bort från den vägen. Jag förstår att det inte går
            att vända 180 grader till i morgon. Men vi måste röra oss i den
            riktningen.
          </note>
          <note type="speaker">
            Anf. 24 Utrikesminister MARGOT WALLSTRÖM (S):
          </note>
          <note>
            Herr talman! Det är ett viktigt inlägg. Jag kanske använde fel
            ord om jag sade att det var en motsättning. Jag tror att vi måste
            göra båda. När det gäller att hantera hoppet om att åstadkomma
            en tvåstatslösning som vi klamrar oss fast vid har vi nämligen
            den palestinska myndigheten, president Abbas och det som i dag
            ändå räknas som statsdugligt. Det är den struktur och den form
            som vi har. Det är det som kan organisera en motpart i en förhandling.
            Men vi måste samtidigt – samtidigt är kanske snarare rätt ord
            – engagera oss parallellt för att stärka demokratin och demokratiska
            krafter.
          </note>
          <note>
            Det blir därför naivt att säga att vi ska starta ett helt annat
            spår, helt bortse från de strukturer och den maktbalans som finns
            i dag och starta något helt nytt. Det blir trots allt naivt. Det
            kan vi inte förhålla oss till i dag. Vi måste försöka vända utvecklingen
            till rätt riktning. Men jag håller helt med om att det är otroligt
            viktigt att fortsätta kämpa för demokratiska principer och att
            stödja demokratiska krafter.
          </note>
          <note>
            Nu kan och ska vi kritisera och ställa krav. Det är alldeles
            självklart att vi ska göra det, men när det gäller vår nya strategi
            handlar det om väldigt konkreta saker, till exempel insatser på
            miljöområdet och insatser på hälsoområdet. Det handlar också om
            större utrymme för att stimulera ekonomin, skapa nya arbetsplatser
            och sådant. Det är inte den väg som relaterar till Hamas. Det
            vore ju helt märkligt. Vi har ingen dialog med Hamas eftersom
            det är en terroristorganisation. Däremot kan vi vid alla våra
            kontakter ställa krav på Palestina, därför att vi betraktar Palestina
            som en stat, och då ska man leva upp till de krav som vi ställer.
            Det är ju det som möjliggörs genom detta beslut.
          </note>
          <note>
            Vi är i gott sällskap med 134 andra länder. Vi är inte ensamma
            när vi fattar det här beslutet. Och jag tror att det blir rätt,
            rätt, rätt.
          </note>
          <note>
            Överläggningen var härmed avslutad.
          </note>
          <note>
            § 5 Svar på interpellation 2014/15:91 om plundring, folkfördrivning
            och brott mot mänskliga rättigheter i östra Kongo
          </note>
          <note type="speaker">
            Anf. 25 Utrikesminister MARGOT WALLSTRÖM (S):
          </note>
          <note>
            Herr talman! Ärade ledamöter! Amineh Kakabaveh har frågat mig
            vad jag avser att göra inom EU och FN för att stoppa plundringen
            av östra Kongos naturtillgångar samt om jag avser att ta initiativ
            inom EU och FN för att få till stånd restriktioner mot företag,
            militärer och korrupta politiker som är inblandade i plundringen
            av Kongos naturtillgångar och omfattande brott mot kvinnors och
            barns mänskliga rättigheter.
          </note>
          <note>
            Amineh Kakabaveh har även frågat mig om jag avser att verka inom
            EU och FN för att det sexuella våldet och förbrytelserna mot kvinnor
            och barn ska upphöra och de skyldiga ställas inför rätta.
          </note>
          <note>
            Jag hade ju ett FN-uppdrag under mer än två år då jag arbetade
            dagligen med frågan om det sexuella våldet också i andra krig
            och konflikter. Jag har själv varit i Kongo upprepade gånger och
            träffat de kvinnor, män och barn som lever under mycket svåra
            förhållanden, inte minst på grund av det utbredda sexuella våldet.
          </note>
          <note>
            Doktor Denis Mukwege från Panzisjukhuset har blivit en nära och
            personlig vän. Jag har lyssnat på hans kunskaper, råd och uppmaningar.
            Han och hans medarbetare betraktar jag som verkliga hjältar i
            en ofta obeskrivligt svår situation.
          </note>
          <note>
            Grundorsakerna till konflikten i landet och de upprepade humanitära
            kriserna i östra Kongo är komplexa. Konflikter om mark, etnisk
            tillhörighet, kontroll över naturresurser, rivaliteter mellan
            rebellrörelser, mellan väpnade grupper och regeringen, historiska
            aspekter – allt detta i kombination med en svag stat ger en mycket
            sammansatt bild av situationen i de östra delarna av Kongo. Det
            är viktigt att arbeta med alla de olika faktorer som driver konflikt
            och våld.
          </note>
          <note>
            Sedan 2003 finns FN-sanktioner, som även EU tillämpar, mot Demokratiska
            republiken Kongo som omfattar bland annat ett vapenembargo, men
            även riktade sanktioner mot personer som har begått allvarliga
            brott.
          </note>
          <note>
            Regeringen kommer aktivt verka för att EU tar sitt ansvar och
            konkret arbetar för att det sexuella våldet upphör. EU var en
            av de första organisationer som tog fram en handlingsplan för
            att stärka kvinnors roll i fredsprocesser. Sverige kommer att
            följa upp handlingsplanen och formulerar redan nu en rad direkta
            initiativ för hur EU kan stärka sitt arbete med att bekämpa det
            sexuella våldet och stärka kvinnors och flickors ställning. Detta
            är en för regeringen prioriterad fråga, och en självklar del av
            vår feministiska utrikespolitik.
          </note>
          <note>
            Det svenska biståndet till DRK, liksom den politiska dialogen
            med landet, har ett tydligt jämställdhetsperspektiv och omfattar
            bland annat insatser för att förebygga, hantera och bekämpa sexuellt
            våld.
          </note>
          <note>
            Biståndet har också ett tydligt fokus på reformer för att bekämpa
            den utbredda korruptionen och minska skatteflykten. Till exempel
            ger Sverige stöd till organisationerna The Extractive Industries
            Transparency Initiative, EITI, och Global Witness som arbetar
            för ökad transparens i utvinningsindustrierna och för att få både
            företagen och staten att ta ett större ansvar.
          </note>
          <note>
            Vad gäller konfliktmineraler vill jag lyfta fram tre utmaningar:
            att göra det lättare att spåra dessa metaller genom konsekvensanalyser,
            att importerande företag ska ta större ansvar och att den illegala
            handeln ska minska. Det är välkommet att EU-kommissionen efter
            långt om länge har lagt fram ett förslag till en förordning om
            konfliktmineraler.
          </note>
          <note>
            Förslaget kan stärkas genom att bygga på delar av den amerikanska
            lagstiftningen som ju har varit på plats i flera år med dess tydligare
            rapporteringskrav och genom att bygga det på OECD:s riktlinjer
            för vederbörlig aktsamhet och insyn samt regler för produktansvar.
            Att se till att mineraler och produkter som bryter mot lagstiftningen
            i export- och tillverkarländer inte kan komma in i EU skulle vara
            en annan välkommen åtgärd.
          </note>
          <note>
            Sverige och EU har gett stöd till OECD:s arbete med att spåra
            konfliktmineraler genom konsekvensanalyser. Inom detta område
            är OECD den ledande organisationen och har ett nära samarbete
            med DRK och dess grannländer. Genom EU ges stöd till den regionala
            organisationen för Storasjöregionen, ICGLR, som arbetar med denna
            fråga.
          </note>
          <note>
            Avslutningsvis vill jag framhålla att det svenska engagemanget
            för Demokratiska republiken Kongos befolkning kommer att vara
            starkt.
          </note>
          <note type="speaker">
            Anf. 26 AMINEH KAKABAVEH (V):
          </note>
          <note>
            Herr talman! Jag vill tacka utrikesminister Margot Wahlström
            för ett uttömmande och utförligt svar på mina frågor. Jag vill
            också passa på att gratulera dig, Margot, till posten som utrikesministe
            r. Det gläder mig att statsrådet har ägnat frågan så stor uppmärksamhet.
            Att statsrådet själv har varit engagerad i frågan om kvinnors
            och barns mänskliga rättigheter i Kongo ger uttalanden och den
            här debatten en ännu större tyngd.
          </note>
          <note>
            Kvinnors och barns situation i östra Kongo är oerhörd svår och
            mycket viktig för oss alla.
          </note>
          <note>
            Det som fick mig att ta upp frågan var en intervju med pristagaren
            doktor Denis Mukwege. Mukwege menar att samtidigt som de grova
            våldtäkterna mot kvinnor i östra Kongo pågår så ökar även det
            sexuella våldet mot barn. Han sade detta också under fredskonferensen
            i Sverige, i Örebro, och när han tilldelades Europaparlamentets
            människorättspris Sacharovpriset för sitt arbete som läkare i
            Kongo.
          </note>
          <note>
            Våldtäkterna begås främst av olika rebellgrupper som har eller
            försöker ta kontrollen över de mineraler som Kongo är så rikt
            på.
          </note>
          <note>
            Jag har också tagit del av den FN-rapport som lades fram 2002
            om situationen i Kongo – särskilt om kvinnornas och barnens situation.
            Jag kan bara notera att trots att det har vidtagits åtgärder sedan
            år 2002 har situationen tydligen inte förändrats, tyvärr. Krigshandlingar,
            krigsförbrytelser särskilt riktade mot kvinnor och barn fortsätter
            med oförminskad styrka.
          </note>
          <note>
            När kvinnor våldtagits och ibland även mördats på ett bestialiskt
            sätt fl yr befolkningen och företagen. I nte sällan tar då utländska
            bolag över jorden och tar den i anspråk för bland annat gruvdrift
            och jakt på mineraler av olika slag. Befolkningen står i vägen
            för företagens framfart.
          </note>
          <note>
            Utrikesministern talar om sanktioner mot korrupta politiker och
            andra personer. Jag skulle vilja se mer och kraftfullare åtgärder
            riktade mot de företag som utsuger och plundrar Kongos befolkning.
            Som det stod i rapporten från 2002 så är det företagen som ”fuel”,
            det vill säga eldar på konflikten.
          </note>
          <note>
            I och med att konflikterna fortsätter och inte mattas av torde
            det fortfarande vara så att FN:s, EU:s och våra egna svenska åtgärder
            inte är tillräckliga, tyvärr.
          </note>
          <note>
            Det har gått tolv år sedan FN-rapporten lades fram. Och då hade
            det gått många år av hänsynslös exploatering, plundring och krig
            i östra Kongo.
          </note>
          <note>
            Det är också viktigt att lägga extra tonvikt vid kvinnornas situation,
            enligt FN:s resolution 1325 – kvinnors situation i krig och konflikt.
            Vi måste se till att man jobbar med det för att detta ska bli
            verklighet. Jag hoppas att utrikesministern jobbar även på det
            området.
          </note>
          <note type="speaker">
            Anf. 27 Utrikesminister MARGOT WALLSTRÖM (S):
          </note>
          <note>
            Herr talman! Jag kan bara hålla med. Jag tror att man måste röra
            sig parallellt på flera olika spår. Man måste förstås ta itu med
            och bidra till att vi kommer åt det som är grundkonflikten och
            orsaken till mycket av det sexuella våldet. Det handlar om att
            bidra till en fredlig utveckling i Kongo, att arbeta med grannländerna
            och att bidra både politiskt och diplomatiskt på alla sätt vi
            kan.
          </note>
          <note>
            Vi måste också bidra humanitärt, och det gör Sverige redan. Vi
            har ett ganska omfattande stöd till Kongo som vi till stor del
            kanaliserar via FN-organen. Vi har även ett omfattande arbete
            för att motverka just sexuellt och könsrelaterat våld, specifikt
            riktat till Kongo.
          </note>
          <note>
            Dessutom måste vi se till att komma åt problemet med konfliktmineraler.
            Den nuvarande regeringen, samarbetsregeringen, kommer dock i EU-sammanhanget
            in i ett skede när arbetet redan har kommit en bit på väg. Vi
            ska titta över det för att se om vi kan driva frågan om en ny
            förordning för handeln med konfliktmineraler så att förordningen
            blir mer ambitiös och effektiv. Det är i alla fall min avsikt.
            Jag hoppas att den i stora delar kan anpassas till, eller åtminstone
            göras kompatibel med, det som USA redan har infört.
          </note>
          <note>
            Vidare måste vi fortsätta att via EU verka för att de sanktioner
            som redan finns på plats blir effektiva. Vi måste se till att
            de stärks eller anpassas så att vi verkligen kommer åt de problem
            som vi vill adressera med reglerna.
          </note>
          <note>
            Situationen för mänskliga rättigheter är fortsatt mycket allvarlig
            i Kongo. Det har förekommit flera massakrer under den senaste
            tiden i nordöstra DRK. Vi har sett utomrättsliga avrättningar,
            sexuellt våld och tortyr. Det är en tyvärr alltför välkänd svår
            situation för mänskliga rättigheter. Ofta befinner sig kvinnorna
            och barnen i krigets frontlinje och utsätts för det sexuella våldet.
          </note>
          <note>
            Det är oerhört viktigt att fortsätta att jobba med Kongo för
            att se till att det införs rätt reformer och att landet får en
            bra ledning som bryr sig om och tar itu med problemen. Från regeringens
            sida kommer vi att fortsatt driva de här frågorna. Vi kommer också
            att jobba med frågan om konflikt ­ mineraler, för det utgör i
            själva verket bränsle till många av konfliktsitua ­ tionerna och
            är det som finansierar verksamheten, inte minst för rebell ­ grupperna,
            som är ett stort hot mot civilbefolkningen i Kongo.
          </note>
          <note type="speaker">
            Anf. 28 AMINEH KAKABAVEH (V):
          </note>
          <note>
            Herr talman! Tack, utrikesministern! Vi är helt överens. Jag
            instämmer i att situationen är hjärtskärande. Jag såg när du träffade
            kvinnorna, Margot Wallström, och jag grät med dig fast jag satt
            i mitt eget vardagsrum. Jag kommer aldrig att glömma det. Därför
            blev jag extra glad att just du blev utrikesminister. Det är viktigt
            med en utrikespolitik som har feminismen på sin agenda, en feminism
            som man själv har anammat. Man vet vad det innebär att vara kvinna
            i östra Kongo, vad det innebär att vara kvinna eller ett flickebarn
            i Somalia, i Kurdistan och i Palestina. Det har stor betydelse.
            Därför är det viktigt att driva frågan om en ny förordning om
            gruvdriften, och jag hoppas verkligen att Sverige driver den frågan.
          </note>
          <note>
            I östra Kongo fördrivs människorna på ett bestialiskt sätt, och
            det är särskilt kvinnorna och barnen som drabbas. Så är det i
            alla konflikter. I östra Kongo är situationen ännu svårare eftersom
            det är kvinnornas underliv och kvinnornas hälsa som offras till
            storföretagen. Därför är det bra att vi jobbar mycket inriktat
            och medvetet mot de företag som betalar rebellerna. Rebellerna
            är ju anställda. De får pengar från företagen, och företagen måste
            därför ta sitt ansvar.
          </note>
          <note>
            Det finns konflikter också i många andra delar av världen. I
            Latinamerika fördrivs urbefolkningen på grund av mineraler och
            annat. I norra Irak, i Mosul, finns Isis som tar över oljan, och
            de slaktar kvinnorna. Vi kan se konflikterna breda ut sig, och
            det är barnfamiljerna, kvinnorna och barnen, man först förgriper
            sig på. Man splittrar familjerna. Det är syftet med rebellernas
            övergrepp och andra förbrytelser.
          </note>
          <note>
            På det sjukhus i östra Kongo som doktor Mukwege jobbar på har
            han hittills behandlat 42 000 kvinnor. Det kommer fler än tio
            kvinnor varje dag till sjukhuset. Säkerligen finns det jättemånga
            kvinnor och barn som inte får någon vård alls. Därför är det bra
            att vi i Sverige stöder med bistånd. Jag önskar särskilt att en
            större del av vårt bistånd skulle gå till kvinnor och barn. Vi
            vet att i alla lägen, i fattigdom, krig och elände, är det kvinnorna
            och barnen som drabbas.
          </note>
          <note>
            Kvinnorna utgör mer än 50 procent av befolkningen, och det är
            de som får betala priset för plundringar, exploatering, företagens
            törst efter vinster i form av mineraler och annat. Inte minst
            handlar det om utländska företag, ofta europeiska. Jag hoppas
            därför att förordningen kommer på plats så fort som möjligt. När
            tror utrikesministern att frågan kommer upp?
          </note>
          <note type="speaker">
            Anf. 29 Utrikesminister MARGOT WALLSTRÖM (S):
          </note>
          <note>
            Herr talman! Det samlade svenska stödet till Demokratiska republiken
            Kongo uppgår till ungefär 1 miljard kronor och inriktas på tre
            områden. Det första är fred, försoning och en demokratisk samhällsstyrning.
            Det andra är fattigdomsbekämpning och gäller ekonomisk utveckling
            med inriktning på jord- och skogsbruk, vilket verkligen behövs
            i Kongo. Det tredje är hälsa med fokus på att förebygga, hantera
            och bekämpa sexuellt våld och att främja sexuell och reproduktiv
            hälsa och rättigheter. Nu jobbar man tillsammans med DRK för att
            ta fram en ny strategi för det bilaterala biståndet.
          </note>
          <note>
            EU-förordningen har kommit en bit på väg. Det har lagts fram
            ett förslag från kommissionen. Nu ska det behandlas i parlamentet
            och i rådet. Det finns arbetsgrupper som tittar på hur den nya
            förordningen är konstruerad. Det är i det skedet vi kommer in.
            Jag tror att det kommer att ta ytterligare ett antal månader.
            Jag kan tänka mig att parlamentet kommer att visa ganska stort
            intresse för frågan och har förhoppningsvis en ambitiös inställning
            till hur förordningen borde utformas för att bli effektiv. Det
            vi kan göra är att snabbt se till att lägga fram våra synpunkter
            i rådsarbetsgrupperna för att stärka effektiveten av ett sådant
            verktyg, nu när EU äntligen har kommit med ett förslag.
          </note>
          <note>
            Låt mig också säga att jag tror att alla här känner för att gratulera
            doktor Mukwege till Sacharovpriset, som han ska motta nästa vecka.
            Det är rätt pris till rätt person. Han har utfört storverk på
            Panzisjukhuset. Han har också blivit en symbol för de goda krafterna
            och för dem som vill att Demokratiska republiken Kongo ska få
            en ny berättelse, inte vara the rape capital of the world, alltså
            inte vara världens våldtäktscentrum. Det är ett land med enorma
            tillgångar och möjligheter och har en stor potential att skapa
            en bättre framtid för alla sina medborgare.
          </note>
          <note type="speaker">
            Anf. 30 AMINEH KAKABAVEH (V):
          </note>
          <note>
            Herr talman! Tack, utrikesministern! Det är helt sant att särskilt
            östra Kongo är mycket rikt på annat än det hemska som händer där.
            Problemet är att folket självt inte får del av sina naturtillgångar,
            utan det är storföretag, inte minst utländska sådana, som får
            det.
          </note>
          <note>
            Det är helt oacceptabelt att det ska behöva vara på detta sätt.
            De fattiga länderna får bistånd från oss i omvärlden, men vad
            händer med deras egna tillgångar? De ska själva betala priset
            för att de tas ifrån hälsan, barnen, marken, vattnet, jorden,
            livet – allt!
          </note>
          <note>
            Jag hoppas att arbetet i rådet och kommissionen görs så fort
            som möjligt, så att vi får stopp på detta. Det dokument som signerades
            av Kofi Annan sändes den 16 oktober 2002. Det gick alldeles för
            många år innan omvärlden vaknade, och det har gått för många år
            innan man gjort någonting verkligt konkret.
          </note>
          <note>
            Nu på slutet vill jag ställa en fråga. Hur stor andel av vårt
            eget bistånd och av bistånd generellt går till kvinnor och barn,
            till exempel i östra Kongo? Det är viktigt att vi ser till att
            biståndet, både vårt eget och inom FN, går särskilt till kvinnor
            och barn. Vet utrikesministern hur stor andelen är?
          </note>
          <note type="speaker">
            Anf. 31 Utrikesminister MARGOT WALLSTRÖM (S):
          </note>
          <note>
            Herr talman! Jag kan säga att det är en mycket stor del, eftersom
            det är ett av de tre områden som är prioriterade. Dessutom finns
            det en rad projekt som Sverige varit involverat i, också med hjälp
            av till exempel Folke Bernadotteakademin och de olika samarbetsorgan
            och samarbetspartner vi har, för att utforma exempelvis träning
            av nationella säkerhetsstyrkor. När det gäller konfliktrelaterat
            sexuellt våld är det dessvärre inte bara rebellstyrkorna som är
            ansvariga, utan även nationella säkerhetsstyrkor är inblandade.
            Här finns en stor insats från svensk sida som naturligtvis måste
            fortsätta och där vi engagerar oss. Jag vill påstå att det är
            en mycket ansenlig del av det svenska biståndet och utvecklingssamarbetet
            som går dit.
          </note>
          <note>
            Det är väldigt viktigt att vi fortsätter att engagera oss tillsammans
            med alla de organisationer som gör ett bra jobb och med FN-organen.
            Det finns flera rapporter. Nu finns detta på säkerhetsrådets dagordning
            och debatteras årligen. Man rapporterar årligen om situationen
            för kvinnor och barn och inte minst om hur frågan om sexuellt
            våld utvecklas. Vi har mer material att använda oss av i våra
            kontakter och som underlag för våra politiska överväganden.
          </note>
          <note>
            Överläggningen var härmed avslutad.
          </note>
          <note>
            § 6 Svar på interpellation 2014/15:110 om krisen i den svenska
            mjölkproduktionen
          </note>
          <note type="speaker">
            Anf. 32 Landsbygdsminister SVEN-ERIK BUCHT (S):
          </note>
          <note>
            Herr talman! Jag har fortfarande dålig röst, men jag ska försöka
            göra mitt yttersta för att besvara interpellationen.
          </note>
          <note>
            Magnus Oscarsson har frågat mig om vilka åtgärder jag avser att
            vidta för att stärka den svenska mjölkproduktionen.
          </note>
          <note>
            Låt mig börja med att säga att mjölkproduktionen är mycket viktig
            för landsbygden. I skogs- och mellanbygder är mjölk och nötkött
            de dominerande sektorerna. Mjölkproduktionen sysselsätter direkt
            och indirekt ett stort antal personer. Jag är därför bekymrad
            över den besvärliga situation som många bönder befinner sig i.
          </note>
          <note>
            Konsumtionen av mjölk i världen ökar även i år, och marknadsprognoserna
            är goda på sikt. Orsaken till att priserna sjunker just nu är
            en global obalans; produktionen har i år ökat snabbare än efterfrågan.
            Vi lever numera i en avreglerad marknad där fluktuationer i marknadspriserna
            ingår. Det ryska importstoppet späder på obalanserna, men utgör
            inte huvudorsaken.
          </note>
          <note>
            Jag anser att den svenska mjölkproduktionen ska vara med och
            ta del av den växande marknaden och är övertygad om att mjölken
            är en framtidssektor i vårt land. Vi har goda naturliga förutsättningar
            och ett stort kunnande, och djuren i den svenska produktionen
            mår i internationell jämförelse väldigt bra. Glädjande nog har
            den svenska mjölkproduktionen ökat med drygt 2 procent i år. De
            svenska mjölkföretagen blir färre och större, vilket är en effekt
            av företagarnas egna beslut. De ekologiska mjölkföretagen tar
            vara på en växande marknad som på ett positivt sätt ökar lönsamheten
            på många gårdar.
          </note>
          <note>
            EU har en gemensam jordbrukspolitik och är därmed ett av våra
            viktigaste verktyg för att stimulera ett hållbart och aktivt jordbruk.
            Gårdsstödet innebär en form av inkomstförstärkning och grundtrygghet
            för jordbruksföretag i hela Sverige. Det nya stödet till unga
            lantbrukare kommer att bidra till att underlätta generationsskiften.
            Det utjämnade gårdsstödet kommer att underlätta för nya och växande
            företag, och nötdjursbidraget kommer att stimulera aktiva företagare
            och även stimulera till att betesmarker hävdas.
          </note>
          <note>
            Inom landsbygdsprogrammet finns många åtgärder för att stärka
            landsbygdens tillväxt och utvecklingskraft samt att främja lantbrukarnas
            miljöarbete. Det norrländska lantbruket har speciella villkor
            på grund av klimatet och de långa avstånden. Därför finns ett
            särskilt stöd, det så kallade Norrlandsstödet, som har stor betydelse
            för jordbruket i de områdena.
          </note>
          <note>
            Regeringen har ansvar för att skapa ett bra näringslivsklimat
            i Sverige som ger ett gott stöd till företagens egen förmåga att
            utvecklas. Vi behöver en väl fungerande kunskapskedja, omfattande
            utbildning, forskning, innovation, försöksverksamhet och rådgivning.
            Landsbygdens näringsliv ska utvecklas genom förbättrad infrastruktur
            och samhällsservice. Att förenkla för företagen är en viktig åtgärd
            för att skapa fler jobb, sysselsättning och välfärd. Förenklingen
            innebär smartare regelverk, men även bättre förståelse för företagens
            villkor, bättre service och information för att minska företagarnas
            oro för att göra fel. Offentliga åtgärder behöver finansieras
            genom väl avvägda skatter och avgifter. Det är viktigt att då
            se till helheten och inte bryta ur enskilda styrmedel.
          </note>
          <note>
            Regeringen anser att det behövs en långsiktig livsmedelsstrategi
            för att skapa förutsättningar för tillväxt i hela livsmedelskedjan
            och därmed stödja en ökad svensk matproduktion och en ökning av
            andelen svenskt och ekologiskt i konsumtionen av livsmedel. Strategin
            om matproduk ­ tionen ska omfatta hela värdekedjan, från primärproduktion
            till konsu ­ ment. I detta arbete kommer åtgärdsförslag från den
            nu pågående Konkur ­ renskraftsutredningen att beaktas. I strategin
            ska jordbruksnäringens ut ­ veckling ingå, liksom frågan om hur
            konsumenternas intressen ska till ­ varatas.
          </note>
          <note>
            Jag anser att det inom de gröna näringarna finns en stor potential
            att skapa jobb och tillväxt som bidrar till regeringens övergripande
            målsättning att Sverige ska ha lägst arbetslöshet i EU år 2020.
          </note>
          <note type="speaker">
            Anf. 33 MAGNUS OSCARSSON (KD):
          </note>
          <note>
            Herr talman! Jag tackar landsbygdsministern för svaret och önskar
            honom ett snabbt tillfrisknande med stämbanden!
          </note>
          <note>
            På tio år har antalet mjölkbönder halverats. Den svenska självförsörjningsgraden
            på mjölk har sjunkit ned emot 40 procent. Importen av mjölk har
            ökat lavinartat. Just nu slutar en mjölkbonde per dag i Sverige.
            Vi ser en av de djupaste kriserna någonsin för mjölkproducenterna
            i Sverige. För att ge en förståelse av vidden av detta kan jag
            säga att en bonde i dag får ca 3,04 kronor per kilo. För att kunna
            gå plus minus noll borde bonden få ungefär 3,50–3,60 kronor per
            kilo. Men tyvärr talas det om att priserna är på väg ned mot 2,60–2,70.
          </note>
          <note>
            Herr talman! Mina samtal med mjölkproducenter har den senaste
            tiden varit mycket dystra.
          </note>
          <note>
            Jag tänker på några bröder i norra Östergötland som haft mjölkproduktion
            sedan 90-talet. Nu lägger de ned och säljer korna eftersom det
            inte finns någon lönsamhet kvar. Jag tänker på en bonde i Mellansverige.
            Han berättade för mig att hade sålt 70 hektar skog för att betala
            räkningarna och för att banken ska ge kredit. Jag tänker på en
            annan bonde i Småland som inte kan betala sina räkningar. I stället
            betalar han räntan på sina räkningar. Jag skulle kunna fortsätta
            med fall efter fall ur verklighetens Sverige.
          </note>
          <note>
            Herr talman! Till detta har den nya regeringen lagt ned tunga
            stenar i bondens ryggsäck. Man återinför handelsgödselskatten
            och inför vägsli ­ tageskatt. Det är en skatt som producenterna
            kommer att få betala för att mjölken ska kunna hämtas från deras
            gårdar. Det är bra att statsrådet i sitt svar talar väl om vikten
            av ett gott företagsklimat. Tyvärr syns inte detta i förslaget
            som regeringen hittills har presenterat.
          </note>
          <note>
            Därför undrar jag: Vad tänker regeringen göra för att förbättra
            för företagarna? Hur ska ni göra regelverket smartare? Hur ska
            ni minska företagarnas ständiga oro för att göra fel, något som
            ministern utlovar i sitt svar?
          </note>
          <note type="speaker">
            Anf. 34 ANDERS FORSBERG (SD):
          </note>
          <note>
            Herr talman! Tack, herr landsbygdsminister! Jag känner mig lite
            hemsk för att jag tar upp debatten med tanke på dina stämband,
            men jag hoppas att det går bra.
          </note>
          <note>
            Magnus Oscarsson lyfter i sin interpellation fram väldigt väl
            det läge som gäller i dag. Svenska kor och svensk mjölkproduktion
            bidrar till jobb och välstånd i svensk ekonomi. Mjölken efterfrågas
            och har en självskriven plats i en hållbar kost. Sverige är dessutom
            ett naturligt mjölkland med gott om mark.
          </note>
          <note>
            Svenska mjölkkor är också bland de friskaste i världen. Kor skapar
            en ovärderlig samhällsnytta i form av öppna landskap och en biologisk
            mångfald. Mjölken som vi har i Sverige har en klimatpåverkan som
            är bland de lägsta i hela Europa, och den är full av nyttigheter.
          </note>
          <note>
            Ändå fortsätter antalet mjölkkor att minska. Jobben försvinner,
            och marken växer igen. Det går stick i stäv mot den svenska sysselsättningen
            och miljökvalitetsmålen. Var finns debatten om Sveriges bidrag
            till en hållbar, global livsmedelsförsörjning? Tillgången på mat
            i världen behöver nästan fördubblas till 2050. Varje år ökar den
            globala efterfrågan på mjölk, men ändå minskar vi i Sverige.
          </note>
          <note>
            Vi kan diskutera skälen till att vi är i det läge vi är i dag.
            Det är givetvis som landsbygdsministern säger. Vi har en olycklig
            kombination av en Rysslandsbojkott och en ökad produktion globalt
            sett just för tillfället. Men vi har även en kommande frisläppning
            av mjölkkvoterna i Europa som kommer att påverka oss mycket.
          </note>
          <note>
            Vi kan ta mjölkfakta. För 25 år sedan fanns det 42 000 mjölkbönder.
            I dag är det lite drygt över 4 000. Det är alltså 10 procent kvar
            av det antal som fanns. För 25 år sedan fanns det 660 000 mjölkkor.
            I dag är det ungefär 345 000. Det är en minskning med ungefär
            hälften. Totalt sett har vi på de 25 åren minskat mjölkproduktionen
            med 15 procent.
          </note>
          <note>
            Vad är det man kan göra? Landsbygdsministern lyfter fram livsmedelsstrategin.
            Jag ser positivt på den. Men för att en livsmedelsstrategi ska
            ha någon form av påverkan måste vi ta tag i alla frågor. Det handlar
            inte bara om att vi ska diskutera forskning, utbildning, rådgivning
            och så vidare. Bönderna måste se konkreta åtgärder. Bönderna måste
            ha praktisk veklighet.
          </note>
          <note>
            I den delen gäller det att titta över skatterna. Vi har andra
            skatter i dag som vi är belastade med. Jordbrukarna är till exempel
            belastade med en av de högsta dieselskatterna i Europa. Är det
            någon som vill titta på den frågan? Sverigedemokraterna har lyft
            fram den frågan i våra motioner. Det är någonting som vi måste
            ta en titt på. Det handlar inte bara om miljö. Om vi väljer att
            beskatta vårt jordbruk så att vi inte har ett svenskt jordbruk
            kvar kommer problemen att flytta någon annanstans, och då har
            vi gjort noll i vinst och snarare försvårat.
          </note>
          <note>
            Jag vill passa på att skicka med en liten fråga. Frågan till
            landsbygdsministern när det gäller livsmedelsstrategin är: Avser
            landsbygdsministern att följa de rekommendationer som i så fall
            presenteras? Det är givetvis ett blankt blad vi diskuterar. Men
            är det ambitionen?
          </note>
          <note>
            När vi talar om skatter: Avser landsbygdsministern att verka
            för att Sveriges bönder kommer att förstärka sin konkurrenskraft
            genom sänkta skatter?
          </note>
          <note type="speaker">
            Anf. 35 Landsbygdsminister SVEN-ERIK BUCHT (S):
          </note>
          <note>
            Herr talman! Jag håller med Magnus Oscarsson om att på tio år
            har jordbruket halverats. Det har försvunnit 15 000 jobb från
            svenskt jordbruk de senaste åtta åren. Under de åtta åren har
            inte vi regerat. Vi har regerat sju veckor. Vi har inte hunnit
            vända på det än. Men jag hör att ni har förväntningar på det.
            Det är klart att den situation som finns i dag i svenskt jordbruk
            av avhängig av den politik som är förd under de åtta åren.
          </note>
          <note>
            Det talades om tunga stenar. Det finns inte något förslag om
            att införa en handelsgödselskatt 2015. Det var sagt att det skulle
            göras 2016, men det ska utredas för att den ska få miljöeffekt.
            Vi överväger i så fall att föra över de pengarna till sektorn.
          </note>
          <note>
            Vägslitageavgiften är inte införd i dag, och den införs inte
            2015. Vi säger att det är en avgift vi kan tänka oss införa under
            mandatperioden. Men den ska också ha en miljöeffekt och vara styrande.
            Det handlar också om att skydda svensk åkerinäring. Jag tror inte
            att svenska bönder bara skulle vilja ha utländska åkare som transporterar
            mjölken.
          </note>
          <note>
            Om man går tillbaka 10–20 år hade vi en helt annan typ av jordbrukspolitik
            när vi gick in i EU. Det handlade väldigt mycket om offentliga
            stödköp. Det vet vi alla var en politik som inte fungerade och
            aldrig kommer att fungera. Politiken handlar om att skapa förutsättningar
            att kunna driva företag, jordbruk och mjölkföretag.
          </note>
          <note>
            En viktig del är den förenklingsresa som Jordbruksverket har
            gjort det senaste året. De har varit och besökt jordbrukare runt
            om i landet, fått idéer och är på väg att förändra för att förenkla
            så att det ska vara lättare att göra saker. En annan sak som vi
            inför från 2015 är inom sjuklöneansvaret där vi tillför 360 miljoner
            för att underlätta, något som också kommer mjölkbönder till del.
          </note>
          <note>
            När det gäller den nationella livsmedelsstrategin, som Anders
            Forsberg nämnde, kommer Konkurrenskraftsutredningen att presenteras
            den 1 mars. Det är klart att det finns delar där som givetvis
            måste lyftas in i den natio ­ nella livsmedelsstrategin. Men vi
            har ännu inte Konkurrenskraftsutred ­ ningen på vårt bord.
          </note>
          <note>
            Jag är övertygad om att man behöver en nationell livsmedelsstrategi.
            Jag har varit med de fyra senaste åren här i kammaren, och tyvärr
            drev vi den frågan ensamma under lång tid. Det fanns ett kompakt
            motstånd inte minst från Alliansen. Jag är i dag mycket glad för
            att alla partier ställer sig bakom.
          </note>
          <note>
            Det är nödvändigt att ha en livsmedelsstrategi. Man måste veta
            vart man är på väg. Jag tror att Mikael Oscarsson har läst Alice
            i Underlandet . Hon kommer fram till katten och frågar: Hur tar
            jag mig härifrån? Katten frågar Alice: Vart är du på väg? Alice
            säger: Jag vet inte. Hon får svaret: Då spelar det ingen roll
            vart du går.
          </note>
          <note>
            Det är precis vad det handlar om. Du måste ha en riktning. Svenska
            mjölkbönder måste veta: Vad vill Sveriges beslutsfattare ha för
            livsmedelsförsörjning? Det är vad det handlar om.
          </note>
          <note type="speaker">
            Anf. 36 MAGNUS OSCARSSON (KD):
          </note>
          <note>
            Herr talman! Jag tackar statsrådet. Hur kan vi då se framåt?
            Jag har några förslag till åtgärder som jag vill skicka med landsbygdsministern.
          </note>
          <note>
            Det handlar först och främst om att göra reglerna för offentlig
            upphandling tydliga så att kommuner och landsting kan vara trygga
            med att begära att den mat de köper in har producerats på ett
            sätt som det vore lagligt att producera på i Sverige. Det är hyckleri
            att tvinga upphandlare att köpa mat som vore olaglig att producera
            i Sverige. Tyvärr tolkar många reglerna så i dag. Men det finns
            också goda exempel på kommuner som inte gör det. Ett sådant exempel
            är min hemkommun, Ödeshög i Östergötland.
          </note>
          <note>
            Ett annat medskick är att landsbygdsministern snarast åker ned
            till Bryssel och sätter ned foten när det gäller förhandlingarna
            om jordbruksstödets utformning för 2015. Lantbruksföretagarna
            måste snabbt få veta vilka förutsättningar som gäller för 2015.
          </note>
          <note>
            Jag skulle i den här kammaren också vilja vädja till landsbygdsministern
            att överväga en tidigareläggning av utbetalningar av jordbruksstödet.
            Det skulle bidra till att lindra den likviditetskris som många
            lantbrukare nu sitter i. Varje signal i dagsläget är viktig för
            att undvika fullständigt sönderfall i den svenska mjölkproduktionen.
          </note>
          <note>
            Herr talman! Jag noterar att regeringen har för avsikt att genomföra
            en långsiktig livsmedelsstrategi. Min fråga till landsbygdsministern
            är därför: Hur ska denna strategi se ut, när ska den påbörjas
            och vilken målsättning har landsbygdsministern med strategin?
          </note>
          <note type="speaker">
            Anf. 37 ANDERS FORSBERG (SD):
          </note>
          <note>
            Herr talman! Jag tackar herr landsbygdsminister för svaret. Mjölk
            är den sektor inom jordbruket som kan skapa flest jobb. Dagens
            ca 4 000 mjölkbönder ger i förlängningen ungefär 30 000 jobb i
            Sverige – detta ef ­ tersom varje mjölkbonde bidrar med ungefär
            fem ytterligare jobb. Många av dessa är framtidsjobb på landsbygden.
            Om man bryter ned det på regio ­ ner, till exempel Skåne eller
            Västra Götaland, talar vi om tusentals jobb – tusentals potentiella
            jobb, som inte finns i dag. Detta handlar om hur det skulle vara
            om politiken valde att stötta och uppmuntra i stället för att
            för ­ neka.
          </note>
          <note>
            Man kan satsa på bland annat ökade investeringsstöd. Man kan
            satsa på en ökad miljöersättning. Men man kan också satsa på tydliga
            djurskyddskrav i de offentliga upphandlingarna.
          </note>
          <note>
            Jag vill återigen lyfta fram den del som vi talade om förut.
            Jag ställde en fråga till landsbygdsministern avseende skatter,
            och jag ställer frågan en gång till och formulerar den lite annorlunda:
            Vad är konkurrenskraft när det gäller svenska lantbruk och svenska
            bönder? Innefattar lands ­ bygdsministern skattetryck i detta?
            Är det någonting som man har med i tanken? Svenska bönder – mjölkbönder
            och andra, oavsett vilken produk ­ tion de har – slåss i dag på
            en internationell marknad.
          </note>
          <note>
            (forts. § 8)
          </note>
          <note>
            Ajournering
          </note>
          <note>
            Kammaren beslutade kl. 13.53 på förslag av andre vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            § 7 Frågestund
          </note>
          <note type="speaker">
            Anf. 38 ANDRE VICE TALMANNEN:
          </note>
          <note>
            Jag vill hälsa statsråden välkomna.
          </note>
          <note>
            Frågor besvaras av utbildningsminister Gustav Fridolin (MP),
            justitie- och migrationsminister Morgan Johansson (S), statsrådet
            Kristina Persson (S), finansminister Magdalena Andersson (S) och
            statsrådet Aida Hadzialic (S).
          </note>
          <note>
            En fråga ska vara av övergripande och allmänpolitiskt slag eller
            avse ett ämne som faller inom statsrådets ansvarsområde och rör
            dennes tjänsteutövning. Utbildningsminister Gustav Fridolin besvarar
            såväl allmänpolitiska frågor som frågor inom sitt eget ansvarsområde.
          </note>
          <note>
            Bolånetaket för unga hushåll
          </note>
          <note type="speaker">
            Anf. 39 MARIA MALMER STENERGARD (M):
          </note>
          <note>
            Herr talman! Jag har en fråga till finansministern. De svenska
            hushållens belåning har ökat mycket sedan mitten av 90-talet.
            Samtidigt har bostadspriserna ökat drastiskt. För många unga människor
            är det i dag mycket svårt att komma in på bostadsmarknaden.
          </note>
          <note>
            Som en reaktion på den höga belåningsgraden införde Finansinspek
            ­ tionen ett bolånetak på 85 procent. Sedan det bolånetaket infördes
            2010 har man kunnat se att belåningsgraden har stabiliserats.
          </note>
          <note>
            I valrörelsen sade finansministern att hon öppnade för att bolånetaket
            kunde höjas för unga hushåll, vilket innebär att de då skulle
            kunna belåna en större andel av bostadens värde – detta trots
            att en av anledningarna till att Finansinspektionen införde ett
            bolånetak just var att man inte ville att unga skulle riskera
            att hamna i en skuldfälla.
          </note>
          <note>
            Avser finansministern att ändå driva igenom det här förslaget?
            I så fall undrar jag: Menar finansministern i och med det att
            den här typen av rekommendationer från Finansinspektionen i stället
            ska bli föremål för politiska beslut?
          </note>
          <note type="speaker">
            Anf. 40 Finansminister MAGDALENA ANDERSSON (S):
          </note>
          <note>
            Herr talman! Tack så mycket för frågan! Det är en angelägen och
            viktig fråga som Maria Malmer Stenergard tar upp om de ökade huspriserna
            och den ökade skuldsättning som blivit följden av dem. En viktig
            orsak till de stigande huspriserna är inte minst det faktum att
            den tidigare borgerliga regeringen avskaffade fastighetsskatten
            utan att vidta andra åtgärder. Det gjorde att priserna drog iväg,
            och det gör att det nu är svårare för unga hushåll att ta sig
            in.
          </note>
          <note>
            Under valrörelsen har jag sagt att jag tycker att man i samband
            med att man diskuterar amorteringskraven även bör titta på bolånetak.
            Jag tycker att det är viktigt att man ser de sakerna i deras sammanhang.
            Jag har dock aldrig sagt att man ska förändra bolånetaket. Jag
            har heller inte sagt att det ska lyftas från Finansinspektionen.
            Därför är svaret på den frågan nej.
          </note>
          <note type="speaker">
            Anf. 41 MARIA MALMER STENERGARD (M):
          </note>
          <note>
            Herr talman! Tack för det svaret! Glädjande nog har vi sedan
            man införde taket sett att belåningsgraden till stor del har stabiliserats.
            Därför tror jag att det skulle vara väldigt farligt att rucka
            på den här gränsen, kanske framför allt för unga hushåll.
          </note>
          <note>
            Det allra mest angelägna för att unga lättare ska komma in på
            bostadsmarknaden är att man gör det enklare att hyra ut och billigare
            att bygga bostäder. Därför genomförde den förra regeringen en
            rad regelförenklingar för att underlätta byggande och uthyrning,
            och man tog initiativ till infrastruktursatsningar som hänger
            ihop med det här.
          </note>
          <note>
            Men många av de åtgärder som vi har föreslagit har den nuvarande
            regeringen och dess samarbetsparti i olika konstellationer motsatt
            sig. Min kompletterande fråga till finansministern blir därför
            vilka reformer som regeringen avser att genomföra för att bostadsbyggandet
            på allvar ska komma igång och så att det blir lättare för unga
            att komma in på bostadsmarknaden utan att de riskerar att hamna
            i en skuldfälla.
          </note>
          <note type="speaker">
            Anf. 42 Finansminister MAGDALENA ANDERSSON (S):
          </note>
          <note>
            Herr talman! Jag delar helt Maria Malmer Stenergards syn, att
            det behöver byggas fler bostäder. Det är olyckligt att det har
            byggts så få bostäder i Sverige, inte minst hyresrätter, under
            de senaste åtta åren med en borgerlig regering.
          </note>
          <note>
            Den här regeringens ambition är att öka takten i bostadsbyggandet.
            Vi har satt upp ett mål. Vi vill att det ska byggas 250 000 nya
            bostäder.
          </note>
          <note>
            Här behöver man jobba med en rad åtgärder. Man behöver naturligtvis
            titta på kommunerna och vad som händer i kommunerna. Det handlar
            om att underlätta olika former av byggprocesser. Vi har också
            sagt att vi är beredda att titta på om man kan stimulera kommuner
            ekonomiskt – kommuner som ser till att det byggs bostäder och
            kanske framför allt hyresbostäder. Det tror jag skulle kunna vara
            en effektiv åtgärd för att få upp bostadsbyggandet.
          </note>
          <note>
            Därutöver vill vi naturligtvis se till att det byggs bostäder
            i samband med att man gör infrastrukturinvesteringar, till exempel
            när man bygger ut tunnelbanan i Stockholmsregionen men också när
            man bygger ut nya höghastighetsbanor mellan Göteborg, Malmö och
            Stockholm. Där bör det finnas utrymme för ytterligare infrastruktur-
            och bostadsinvesteringar.
          </note>
          <note>
            Sveriges ubåtsjaktsförmåga
          </note>
          <note type="speaker">
            Anf. 43 MIKAEL JANSSON (SD):
          </note>
          <note>
            Herr talman! Jag vill börja med att tacka regeringen för det
            statsministern uttalade om vår hållning till de länder som kränker
            vårt territorium. Ubåtar som kränker svenska vatten och som vägrar
            att komma till ytan ska sänkas. Statsministerns tydlighet var
            bra.
          </note>
          <note>
            Vad som är mindre bra är vår nuvarande ubåtsjaktsförmåga. I slutet
            av 90-talet hade Sverige en acceptabel ubåtsjaktsförmåga med bland
            annat 14 helikopter 4 med sensorer, 12 ubåtar och 4 bojbåtar.
          </note>
          <note>
            Socialdemokratiska regeringar började då att avveckla försvaret,
            varvid ubåtsjaktsförmågan kraftigt reducerades. Eftersom det var
            socialdemokratiska regeringar som berövade oss vår ubåtsjaktsförmåga
            är det nu Socialdemokraternas skyldighet att återställa denna
            förmåga.
          </note>
          <note>
            Herr talman! Min fråga till statsrådet är därför: Hur ser regeringens
            plan ut för detta?
          </note>
          <note type="speaker">
            Anf. 44 Utbildningsminister GUSTAV FRIDOLIN (MP):
          </note>
          <note>
            Herr talman! Det är en viktig folkrättslig princip att varje
            land kan hävda sitt territorium. Det är också viktigt att, så
            som statsministern har uttryckt sig, klargöra att vi inte accepterar
            några kränkningar av vårt territorium, vare sig i luften, till
            sjöss eller på land. Den hållningen från regeringens sida är,
            precis som frågeställaren säger, mycket tydlig.
          </note>
          <note>
            I samband med den operation som Försvarsmakten genomförde med
            gott resultat gav regeringen ett uppdrag till Försvarsmakten att
            se över styrkor och förbättringspotential när det gäller ubåtsjakt.
            Det uppdraget kommer att redovisas på ett sådant sätt att det
            kan hanteras inom ramen för hela den diskussion som ska föras
            i samband med riktlinjebeslutet nästa år. Och det beslutet tas
            mot bakgrund av det Försvarsberedningen har uttryckt om att Sverige
            behöver förbättra sin förmåga.
          </note>
          <note type="speaker">
            Anf. 45 MIKAEL JANSSON (SD):
          </note>
          <note>
            Herr talman! Ubåtsjakt är ett system av system. En avgörande
            komponent för framgång är helikoptern.
          </note>
          <note>
            År 2008 avvecklades våra ubåtsjaktshelikoptrar. Tidigast år 2020
            beräknas vi ha nya ubåtsjaktshelikoptrar på plats genom helikopter
            14F. Dock kvarstår en lång och avancerad utbildning och tillförsel
            av vapenpaket innan den är fullt operativ.
          </note>
          <note>
            Den förra regeringen lät heller inte uppgradera ubåtsjaktstorped
            45, trots att Försvarsmakten ansett detta prioriterat. De tystgående
            svenska ubåtarna kompletterar helikoptrarna med sin spaningsförmåga.
            Dock är de för få, och mängden utbildad ubåtspersonal är otillräcklig.
          </note>
          <note>
            Herr talman! Min fråga till statsrådet är: Vad tänker regeringen
            göra för att lösa problemen med avsaknaden av ubåtsjaktshelikoptrar,
            moderna torpeder och tillräckligt antal ubåtar?
          </note>
          <note type="speaker">
            Anf. 46 Utbildningsminister GUSTAV FRIDOLIN (MP):
          </note>
          <note>
            Herr talman! Säkerhetspolitiska vägval ska göras i en bred politisk
            beredning. Det är därför vi har Försvarsberedningen, som gemensamt
            arbetar för att analysera säkerhetsläget för Sverige och föreslå
            hur vi ska agera för att göra rätt säkerhetspolitiska vägval.
          </note>
          <note>
            Försvarsberedningen har i bred enighet konstaterat att det behövs
            insatser för att förbättra Sveriges militära förmåga.
          </note>
          <note>
            I samband med den operation som Försvarsmakten genomförde gav
            regeringen ett uppdrag till Försvarsmakten att redovisa just var
            våra styrkor och vår förbättringspotential när det gäller specifikt
            ubåtsjakt finns. Precis på grund av den komplexitet i de här frågorna
            som frågeställaren beskriver behövs det uppdraget. Det måste redovisas
            till regeringen och kan därmed ligga till grund för kommande försvarspolitiska
            inriktningsbeslut.
          </note>
          <note>
            Kompensationen för höjda arbetsgivaravgifter för unga
          </note>
          <note type="speaker">
            Anf. 47 FREDRIK CHRISTENSSON (C):
          </note>
          <note>
            Herr talman! Jag skulle vilja ställa min fråga angående ungas
            jobb till finansminister Magdalena Andersson. Regeringen har ju
            presenterat förslag om att höja arbetsgivaravgifterna för unga.
          </note>
          <note>
            För många unga som i dag saknar ett arbete höjs nu trösklarna
            för att komma in på arbetsmarknaden. För de unga som i dag har
            ett arbete är nu risken att deras jobb går förlorat när det blir
            dyrare att anställa unga.
          </note>
          <note>
            Kommuner och landsting blir kompenserade för de här kostnadshöjningarna,
            men det blir inte de privata företagen. De senaste åren har fyra
            av fem nya jobb skapats i just små och växande företag. De har
            varit jobbmotorn i Sverige, och många av de unga som har blivit
            anställda har blivit det i de små och växande företagen.
          </note>
          <note>
            Min första fråga till statsrådet är därför: Varför kompenserar
            man kommuner och landsting för de höjda arbetsgivaravgifterna
            om de inte har haft någon effekt eller haft en liten effekt på
            jobben?
          </note>
          <note>
            Min andra fråga är om regeringen har beräknat hur många unga
            som riskerar att bli av med arbetet när arbetsgivaravgifterna
            för unga höjs.
          </note>
          <note type="speaker">
            Anf. 48 Finansminister MAGDALENA ANDERSSON (S):
          </note>
          <note>
            Herr talman! Det är en mycket angelägen fråga som Fredrik Christensson
            tar upp. Det handlar om våra ungdomars möjligheter till arbete.
            Arbetslösheten är tyvärr mycket hög bland ungdomar. Inte minst
            är långtidsarbetslösheten mycket hög bland ungdomar.
          </note>
          <note>
            Problemet med den tidigare regeringens åtgärd i form av nedsatt
            arbetsgivaravgift är att den är väldigt dyr och väldigt ineffektiv.
            Det har tyvärr inte heller haft den effekt som jag är säker på
            att den tidigare regeringen hade hoppats på. Vi ser tyvärr inte
            att ungdomsarbetslösheten har sjunkit på det sätt som man skulle
            ha önskat. Framför allt råder det inte bot på det faktum att ungdomar
            är arbetslösa länge.
          </note>
          <note>
            Det är klart att åtgärden är dyr och ineffektiv, eftersom man
            utgår från att alla ungdomar är likadana. Man får lika mycket
            stöd för att anställa en ung person som är nyutexaminerad från
            till exempel Handelshögskolan som man får om man anställer en
            ung människa som inte har avslutat gymnasiet.
          </note>
          <note>
            Det är klart att ungdomar är olika, och därför behöver olika
            ungdomar olika stöd på arbetsmarknaden. Då behöver man utforma
            stöden på ett mer effektivt sätt än den tidigare regeringen gjorde.
            Åtgärden är också kritiserad av Konjunkturinstitutet, IFAU, Riksrevisionen
            med flera.
          </note>
          <note type="speaker">
            Anf. 49 FREDRIK CHRISTENSSON (C):
          </note>
          <note>
            Herr talman! När det handlar om kritiken mot reformen finns det
            också de institut som pekar på att sänkningen kanske var för låg,
            och det är därför som Alliansen har presenterat en ytterligare
            sänkning för de allra yngsta, de som står längst ifrån arbetsmarknaden.
          </note>
          <note>
            Min fråga till finansministern handlade inte om vilken effekt
            reformen har haft, utan den handlar om vilken effekten blir när
            det nu blir en skattechock på ungas arbete.
          </note>
          <note>
            Frågan om varför kommuner kompenseras men inte de privata företagen
            tål också att upprepas. Om det har haft en så liten effekt, varför
            kompenserar man då kommuner och landsting men inte de privata
            företagen – de små och växande företagen som är jobbmotorn i Sverige
            och den svenska ekonomin?
          </note>
          <note type="speaker">
            Anf. 50 Finansminister MAGDALENA ANDERSSON (S):
          </note>
          <note>
            Herr talman! Resultatet av reformen kommer att bli att fler ungdomar
            får möjlighet att arbeta. Eftersom vi avskaffar en mycket ineffektiv
            och dyr åtgärd och i stället satsar på mer effektiva åtgärder
            kommer naturligt ­ vis fler ungdomar att få möjlighet att arbeta.
            Till exempel kommer ungdo ­ mar som i dag går långtidsarbetslösa
            och inte har gjort klart sin gymnasie ­ utbildning att få möjlighet
            att kombinera arbete med utbildning, för att både få en fot in
            på arbetsmarknaden på ett riktigt jobb och samtidigt få utbildning.
            Vi vill att ungdomar som har gått gymnasiet ska kunna jobba inom
            välfärdssektorn, bland annat för att få en fot in på arbetsmarknaden.
          </note>
          <note>
            Här får kommuner och landsting stora nya resurser från regeringen,
            eftersom vi prioriterar kommuner och landsting. En av de satsningar
            vi gör på kommuner och landsting är ett bidrag som motsvarar den
            ökade kostnaden för dem. Vi har den principen när det gäller kommuner
            och landsting att när vi gör förändringar så kompenserar vi dem.
          </note>
          <note>
            Högre utbildning för tillväxt
          </note>
          <note type="speaker">
            Anf. 51 PATRIK LUNDQVIST (S):
          </note>
          <note>
            Herr talman! Det har kommit en rapport från Entreprenörskapsforum
            som visar att ungefär hälften av den svenska tillväxten direkt
            kan kopplas till möjligheterna till högre studier och hur många
            som faktiskt utbildas på våra högskolor och universitet och tar
            en examen.
          </note>
          <note>
            Min fråga är: Hur säkerställer vi att det här kan fortgå så att
            antalet människor som kan få en adekvat utbildning ökar? Företagen
            måste ju få den kompetens de behöver för att kunna utvecklas så
            att den positiva trenden kan fortsätta.
          </note>
          <note>
            Vi har dessutom flera rapporter, bland annat från Svenskt Näringsliv,
            som visar att matchningen mellan företagens behov och den utbildade
            arbetskraft som finns inte riktigt fungerar. Vart femte anställningsförsök
            misslyckas. Dessa frågor går hand i hand.
          </note>
          <note>
            Jag undrar därför hur finansministern ser på detta och hur vi
            löser problemet.
          </note>
          <note type="speaker">
            Anf. 52 Finansminister MAGDALENA ANDERSSON (S):
          </note>
          <note>
            Herr talman! Tack för en väldigt angelägen fråga! Det vi ser
            är en värld där den globala konkurrensen hårdnar och där fler
            och fler utvecklingsländer höjer sin utbildningsnivå och konkurrerar
            inom alltmer kvalificerade områden och tjänster.
          </note>
          <note>
            För att Sverige ska kunna stå starkt i den globala konkurrensen
            måste fler av alla de ungdomar som vill ha en högre utbildning
            också få möjlighet till detta. Något som är väldigt positivt är
            nämligen att fler ungdomar än någonsin vill ha och söker sig till
            den högre utbildningen.
          </note>
          <note>
            Problemet är att den tidigare borgerliga regeringen inte såg
            detta. I stället valde man att spara på den högre utbildningen
            genom att skära ned på antalet platser så att en lägre andel,
            alltså färre, ungdomar skulle få möjlighet att gå på universitetet.
            Det är naturligtvis helt fel väg att gå.
          </note>
          <note>
            Därför har den här regeringen nu avsatt resurser för att börja
            bygga ut högskolan så att fler av de ungdomar som vill ha en högre
            utbildning också ska få möjlighet till det. När man ser att detta
            kommer att stärka ungdomar på arbetsmarknaden och i arbetslivet,
            då ska de också få möjlighet till en högre utbildning.
          </note>
          <note>
            För att göra detta behöver vi också finansiera det.
          </note>
          <note type="speaker">
            Anf. 53 PATRIK LUNDQVIST (S):
          </note>
          <note>
            Herr talman! Det är skönt att höra finansministerns svar. Det
            syftar framåt och ger otroligt mycket hopp för framtiden.
          </note>
          <note>
            Utveckling och utbildning går hand i hand och har gjort så väldigt
            länge. Det är något som vårt parti har stått för i alla tider
            och kommer så att göra i fortsättningen, nu tillsammans med Miljöpartiet.
            Jag hoppas att vi kan utveckla både utbildningarna och samarbetet
            med näringslivet så att vi kan skapa den matchning som behövs
            och se till att hela Sverige gynnas av det vi kommer att kunna
            göra.
          </note>
          <note>
            Helt tydligt är att politik kan skapa förutsättningar. Från högerhåll
            har vi ofta hört att politiker inte skapar några jobb. Men här
            har vi ett konkret exempel på att politik kan skapa otroligt goda
            förutsättningar för både jobb och tillväxt.
          </note>
          <note>
            Jag har fullt förtroende för att finansministern och resten av
            regeringen ser detta och tar det till vara på bästa sätt för landet.
          </note>
          <note type="speaker">
            Anf. 54 Finansminister MAGDALENA ANDERSSON (S):
          </note>
          <note>
            Herr talman! Här i Sverige finns en fantastisk potential. Vi
            har företagen som efterfrågar högt utbildad arbetskraft, som vill
            konkurrera med kompetens och kunskap och stå långt fram i värdekedjan
            och ta sig ut på den globala marknaden. Vi har alla våra ungdomar
            som vill ha en högre utbildning och söker sig till den.
          </note>
          <note>
            Det finns alltså en otrolig framtidspotential för Sverige, och
            därför är jag så glad över att vi har kunnat finansiera en utbyggnad
            av den högre utbildningen i vår budget, där vi ju börjar med 5
            000 nya högskole- och universitetsplatser redan nu i höst.
          </note>
          <note>
            Samtidigt som vi gör detta gör vi också en satsning på kvaliteten
            i den högre utbildningen. Det är ju också viktigt att det är hög
            kvalitet i utbildningen för den som läser den. Där genomför vi
            alltså också en satsning.
          </note>
          <note>
            Eftersom vi finansierar alla reformer krona för krona måste vi
            för att ha råd med detta höja skatten. Men det är så man måste
            göra när man ärver ett stort underskott i de offentliga finanserna.
          </note>
          <note>
            Straffen för grova narkotikabrott
          </note>
          <note type="speaker">
            Anf. 55 BEATRICE ASK (M):
          </note>
          <note>
            Herr talman! Jag vill ställa en fråga till justitieminister Morgan
            Johansson.
          </note>
          <note>
            Vi får allt fler rapporter som oroar när det gäller väldigt unga
            människor som hamnar på akuten eller omhändertas för att de har
            provat nätdroger. Uppenbart är att drogerna har blivit alltmer
            lättillgängliga och att en del ungdomar har fått en mer liberal
            inställning till droger över huvud taget. Den grova kriminaliteten
            tjänar naturligtvis väldigt mycket pengar på den här försäljningen.
          </note>
          <note>
            Sverige har av tradition en väldigt restriktiv narkotikapolitik,
            och här i riksdagen har vi varit överens om den saken. Ny praxis
            i Högsta domstolen ledde dock till att vi fick förändringar i
            påföljderna, trots att riksdagen inte hade tagit några sådana
            beslut.
          </note>
          <note>
            Därför tog alliansregeringen initiativ till en utredning, som
            också har kommit med förslag om en skärpning av straffen för grova
            narkotikabrott. Skälet är att Sverige ligger i underkant i jämförelse
            med andra länder.
          </note>
          <note>
            Min fråga till Morgan Johansson är: Kommer regeringen att lägga
            fram förslag om en skärpning av påföljderna för grova narkotikabrott
            i enlighet med utredningens förslag?
          </note>
          <note type="speaker">
            Anf. 56 Justitie- och migrationsminister MORGAN JOHANSSON (S):
          </note>
          <note>
            Herr talman! Jag delar Beatrice Asks uppfattning om att utvecklingen
            på narkotikasidan är mycket oroväckande. Vi har bland annat de
            senaste veckorna och månaderna sett situationen när det gäller
            spice, en ny drog som har kommit in och som har fått fruktansvärda
            följder för enskilda ungdomar. Där går vi nu fram med en klassificering
            och också en hårdare linje, kan vi väl säga, när det gäller hur
            vi ser på den typen av droger.
          </note>
          <note>
            Jag tror att man måste möta narkotikaproblemet på tre olika sätt.
            Det ena är att förstärka de förebyggande insatserna. Där hade
            den tidigare socialdemokratiska regeringen en särskild insats
            som hette Mobilisering mot narkotika, som alliansregeringen dessvärre
            lade ned nästan det första den gjorde. Vi måste nu försöka återupprätta
            det förebyggande arbetet på ett bättre sätt de kommande åren.
            Det är väldigt viktigt för oss.
          </note>
          <note>
            Det andra är missbruksvården. Det är samma sak där. De har en
            vä ldigt ansträngd situation på kommunernas socialtjänstkontor
            som gör att missbrukare har svårt att få den vård de behöver för
            att kunna komma ur sitt missbruk.
          </note>
          <note>
            Det tredje är straffrätten. Där har vi ett utredningsförslag
            som bereds i Regeringskansliet, och jag ser att remissutfallet
            på det förslaget är positivt. När vi har berett frågan kommer
            vi naturligtvis att gå vidare till riksdagen.
          </note>
          <note type="speaker">
            Anf. 57 BEATRICE ASK (M):
          </note>
          <note>
            Herr talman! Det är alldeles riktigt att det behövs förebyggande
            insatser, och missbruksvården hänger ihop med detta. Men frågan
            gällde påföljderna.
          </note>
          <note>
            Jag tar det som ett positivt besked, och jag konstaterar också
            att Morgan Johansson tidigare har sagt att Socialdemokraterna
            är positiva till utredningens förslag om att införa brottsrubriceringen
            synnerligen grovt narkotikabrott. Det är inte riktigt den inställning
            som vi har mött från Miljöpartiet. Jag önskar ministern all lycka
            i det fortsatta beredningsarbetet, och jag ser fram emot att det
            kommer förslag på riksdagens bord så att beslut om ny lag kan
            fattas som kan träda i kraft senast den 1 juli 2015. Annars måste
            riksdagen ta ett eget initiativ.
          </note>
          <note>
            Vi har nog inte ändrat uppfattning om att Sverige ska ha en restriktiv
            narkotikapolitik också i framtiden.
          </note>
          <note type="speaker">
            Anf. 58 Justitie- och migrationsminister MORGAN JOHANSSON (S):
          </note>
          <note>
            Herr talman! Nej, det har vi självklart inte. Jag ser fram emot
            att ha ett bra samarbete med riksdagen i frågorna framöver.
          </note>
          <note>
            Jag vill bara påpeka att frågan om narkotika är bredare än bara
            straffrätten. Den är en viktig del. När vi har berett frågan färdigt
            i Regeringskansliet kommer vi att återkomma till riksdagen.
          </note>
          <note>
            Men man måste se frågan i dess totala sociala sammanhang. Då
            har vi de förebyggande insatserna och missbruksvården, som är
            väl så centrala för att komma till rätta med det – återigen –
            växande problemet i det svenska samhället.
          </note>
          <note>
            Utlandsfödda kvinnors rätt till utbildning
          </note>
          <note type="speaker">
            Anf. 59 AMINEH KAKABAVEH (V):
          </note>
          <note>
            Herr talman! Kvinnors och flic kors möjligheter och rätt till
            utbildning är tyvärr inte så självklara i många delar av världen.
            I Sverige är skolgången obligatorisk för alla barn. Många kvinnor
            som kommer till Sverige är lågutbildade, och en del saknar också
            utbildning.
          </note>
          <note>
            Högerregeringen ändrade i CSN:s regler och försvårade därigenom
            för många studenter, inte minst målgruppen utlandsfödda unga kvinnor.
          </note>
          <note>
            Min fråga till utbildningsminister Gustav Fridolin är följande:
            Avser statsrådet att ändra i CSN:s regler så att de gynnar också
            denna målgrupp? Det är viktigt så att de kvinnorna får samma rättigheter
            som svenskfödda.
          </note>
          <note type="speaker">
            Anf. 60 Utbildningsminister GUSTAV FRIDOLIN (MP):
          </note>
          <note>
            Herr talman! Det är helt riktigt att det har skett förändringar
            inom CSN-regelverket. Min statsrådskollega Aida Hadzialic och
            jag ser över de olika förändringar som har gjorts i olika förordningar,
            men vi har inget konkret besked att ge här om vilka förändringar
            som är planerade i just denna del. Där får vi återkomma när beredningsarbetet
            är färdigt.
          </note>
          <note type="speaker">
            Anf. 61 AMINEH KAKABAVEH (V):
          </note>
          <note>
            Herr talman! Tack för svaret!
          </note>
          <note>
            Jag hoppas verkligen att vi kommer att jobba mer med frågan.
            Vi vet att det finns ett par tusen kvinnor i Sverige som är totalanalfabeter.
            Katarina Gunnarsson vid Sveriges Radio tog upp denna fråga för
            ett par år sedan. Hon visade att detta inte gäller ba ra i Stockholm
            utan även i småstäder. I Stockholm finns en hel del kvinnor. Jag
            själv jobbar med dem inom organisationen Varken hora eller kuvad.
            Kvinnorna har bott i Sverige mellan 12 och 30 år, och de kan inte
            skriva sina egna namn på svenska och inte heller på sina egna
            språk. Det är svårt.
          </note>
          <note>
            Utbildning är inte en självklarhet. För att ge kvinnor och unga
            flickor en chans måste vi verkligen se till att de får samma rättigheter
            att låna eller få studiebidrag.
          </note>
          <note type="speaker">
            Anf. 62 Utbildningsminister GUSTAV FRIDOLIN (MP):
          </note>
          <note>
            Herr talman! Det stämmer verkligen att möjligheten till egenmakt,
            makt över sitt eget liv, växer ur möjligheten till att få ett
            språk, att kunna uttrycka sig i skrift, och att få den utbildning
            man behöver. Det är också anledningen till att ett av samarbetsregeringens
            allra största och viktigaste projekt som min kollega Aida Hadzialic
            ansvarar för är Kunskapslyftet.
          </note>
          <note>
            Kunskapslyf tet innebär en möjlighet för många som i dag står
            utan den utbildning de behöver för att få egenmakt, det vill säga
            makt över sitt liv. Det kommer att bli en av de viktiga sakerna
            för regeringen att uträtta.
          </note>
          <note>
            Det är också anledningen till att det är svårt för regeringen
            att svara på vad som ska göras med en enskild paragraf i förordningen
            om CSN-systemet. Frågan kommer att beredas i helheten av hur Kunskapslyftet,
            som bland annat handlar om just de människor som Amineh Kakabaveh
            lyfte fram i sin fråga, ska genomföras.
          </note>
          <note>
            Arbetet mot skolk i skolan
          </note>
          <note type="speaker">
            Anf. 63 CHRISTER NYLANDER (FP):
          </note>
          <note>
            Herr talman! Jag skulle vilja inleda med att påminna finansministern
            om att SCB i dag har berättat att kostnaden för högre utbildning
            har stigit med 6–7 procent de senaste åren. Det lät inte så tidigare.
          </note>
          <note>
            Min fråga går till ut bildningsministern. Det är viktigt att
            vara på plats när utbildning ges. Vi kan konstatera att Stockholms
            skolor under de senaste åren har lyckats minska skolket kraftigt
            med hjälp av effektiva och strategiska åtgärder. Det är viktigt.
            Är man med på lektionerna lär man sig mer. Det finns också andra
            sociala problem på grund av hög frånvaro.
          </note>
          <note>
            Slutsatsen från Stockholms socialdemokratiska och miljöpartistiska
            ledning var dock något märklig. De sade att de ska trappa ned
            arbetet mot skolk och att de ska se till att terminsbetygen inte
            längre anger ogiltig frånvaro. När de sedan fick reda på att det
            inte gick att göra så eftersom det står i skolförordningen att
            ogiltig frånvaro måste skrivas in i terminsbetyg backade de. Det
            var mycket bra.
          </note>
          <note>
            Kvar finns känslan av att dels skulle arbetet mot skolk trappas
            ned, dels att det inte fanns en koll på vilka regler som gäller
            för svensk skola. Vilket råd vill utbildningsministern ge till
            den politiska ledningen i Stockholm?
          </note>
          <note type="speaker">
            Anf. 64 Utbildningsminister GUSTAV FRIDOLIN (MP):
          </note>
          <note>
            Herr talman! Tack för frågan!
          </note>
          <note>
            Först och främst har regeringen tidigare klargjort att vi inte
            har några planer på att ändra betygssystem eller reglerna i förordningen
            som handlar om att i terminsbetyget, inte i slutbetyget, ange
            ogiltig frånvaro. Det är viktigt.
          </note>
          <note>
            Vi är inte valda för att än en gång rita om kursplan och betygssystem.
            Den typen av saker ska inte målas om varje gång det blir en ny
            färg på regeringen. Den typen av saker ska inte avgöras av partitaktik
            eller snabba, enkla voteringar i riksdagen, utan de ska avgöras
            av vad forskningen och erfarenheten anser ger de bästa förutsättningarna
            för unga att få en bra utbildning.
          </note>
          <note>
            Det är därför vi vill samarbeta brett, och därför kommer vi inte
            att göra några snabba förändringar i till exempel den förordningen.
          </note>
          <note>
            Frågeställaren efterfrågar råd från mig till Stockholms skolledning.
            Jag tror att Stockholms medborgare har valt en mycket bra politisk
            ledning som på ett bra sätt kommer att kunna ta sig an utmaningarna
            i skolan i samarbete med regeringen. Jag tror inte på att fortsätta
            det tidigare pingpongandet av ansvaret mellan regering och kommuner
            na om skolan.
          </note>
          <note type="speaker">
            Anf. 65 CHRISTER NYLANDER (FP):
          </note>
          <note>
            Herr talman! Jag tackar för svaret!
          </note>
          <note>
            Låt oss ta ett steg tillbaka. Då kan vi se en annan bild. Det
            är en bild som visar att den politiska ledningen i Sveriges största
            stad inte har koll på vilka regelverk som gäller för svensk skola.
            Om ledningen inte har det i Sveriges största stad kan man gissa
            att den insikten och kunskapen inte heller finns i alla kommuner
            som har ansvar för skolan.
          </note>
          <note>
            Skolinspektionen visade så sent som för en vecka sedan att 90
            procent av de kommunala huvudmännen har brister, ibland stora
            brister, i den politiska styrningen av skolan. För Folkpartiets
            del väcker detta slutsatsen att staten borde ta huvudansvaret
            för skolan, det vill säga ett statligt huvudmannaskap.
          </note>
          <note>
            Vilken slutsats drar utbildningsministern av detta konstaterande
            av det enskilda fallet i Stockholm och även Skolinspektionens
            myc ket tydliga och skarpa kritik, att 90 procent av kommunerna
            har tydliga brister i den politiska styrningen av skolan?
          </note>
          <note type="speaker">
            Anf. 66 Utbildningsminister GUSTAV FRIDOLIN (MP):
          </note>
          <note>
            Herr talman! En viktig slutsats som regeringen drar är att vi
            måste lämna den politiska debatt där utbildningsministrar av skiftande
            färg skyllt skolans problem på kommunerna och kommunerna har skyllt
            skolans problem på regeringen. Sedan har man fastnat i ett pingpongande
            om ansvaret i stället för att ta gemensamt ans var. Det är därför
            vi nu gör oerhört stora investeringar. Det är en stor skillnad
            jämfört med den budget som lades fram i kammaren för ett år sedan
            där 62 procent av det reformutrymme Alliansen prioriterade gick
            till skattesänkningar och bara 2 procent till skolan.
          </note>
          <note>
            Nu gör vi stora investeringar i skolan i samarbete med kommunerna.
            Vi måste sätta oss ned tillsammans för att se till att ge bättre
            stöd i tidig ålder, få en bättre lärarrekrytering, få en jämlik
            skola och lämna situa ­ tionen där skolans problem skylls på någon
            annan och ingen tar ansvar bakom oss.
          </note>
          <note>
            Vi är beredda att tillsätta en skolkommission som ska titta på
            de stora frågorna om hur det kan bli mer likvärdighet i skolsystemet
            och hur lärarna kan stödjas i sitt uppdrag. Men det hjälper inte
            barnen som är i skolan här och nu, och där för måste det till
            investeringar i skolan. Och dem är vi beredda att göra.
          </note>
          <note>
            Gränspendlare i statistiken
          </note>
          <note type="speaker">
            Anf. 67 RASMUS LING (MP):
          </note>
          <note>
            Herr talman! Jag tänkte ställa en fråga till statsrådet Kristina
            Persson.
          </note>
          <note>
            I våra gränsregioner finns många människor som dagligen pendlar
            till ett annat land. Mellan Sverige och Danmark är det ungefär
            17 000 varje dag. Det är bra på många sätt.
          </note>
          <note>
            Ett problem är att dessa människor inte finns med i den officiella
            statistiken. Det gör bland annat att Malmö och andra delar av
            Skåne förefaller ha högre arbetslöshet än vad som egentligen är
            fallet. Det gör i sin tur att planeringsförutsättningarna blir
            skeva eftersom en så stor del av arbetskraften inte räknas in
            i olika planeringsunderlag.
          </note>
          <note>
            Tidigare fanns en nordisk statistikdatabas, Statnord, som nu
            är nedlagd. Därför frågar jag statsrådet som har ansvaret för
            de nordiska samarbetsfrå ­ gorna: Avser statsrådet att vidta några
            åtgärder för att förbättra det statis ­ tiska underlaget gällande
            pendlare i gränsregioner?
          </note>
          <note type="speaker">
            Anf. 68 Statsrådet KRISTINA PERSSON (S):
          </note>
          <note>
            Herr talman! Ett tack till Rasmus Ling för att han sätter ljuset
            på en angelägen fråga! Det är riktigt att när vi inte har en korrekt
            bild av hur verkligheten ser ut kan vi heller inte alltid fatta
            de bästa besluten.
          </note>
          <note>
            Den här frågan var som sagt uppe i samband med att man diskuterade
            fortsättningen på Statnords arbete. Vi var för en fortsättning,
            men två av våra grannländer ville inte skjuta till de ekonomiska
            resurser som en fortsättning förutsatte.
          </note>
          <note>
            Jag har inte gett upp tanken på att det skulle kunna bli en fortsättning
            på den här statistiska kartläggningen så att vi får en bra bild
            av hur det ser ut i gränsregionerna och i våra grannländer sammantaget.
            Jag utgår ifrån att vi kommer att kunna ta upp det. Jag kommer
            själv att se till att frågan kommer att tas upp i det fortsatta
            nordiska samarbetet.
          </note>
          <note type="speaker">
            Anf. 69 RASMUS LING (MP):
          </note>
          <note>
            Herr talman! Tack så mycket för det svaret! Det känns väldigt
            bra att statsrådet har ambitionen att ta upp den frågeställningen.
          </note>
          <note>
            En möjlighet är att vår statistiska centralbyrå skulle kunna
            få ett utökat ansvar för frågorna ifall det nu inte går att övertyga
            våra grannlän der om att starta ett sådant arbete igen.
          </note>
          <note>
            I dag är det Region Skåne på den svenska si dan som helt finansierar
            det . Man skulle kunna tänka sig andra modeller ifall det inte
            går att se över ett sådant utökat ansvar för SCB eller liknande
            längre fram.
          </note>
          <note type="speaker">
            Anf. 70 Statsrådet KRISTINA PERSSON (S):
          </note>
          <note>
            Herr talman! Ja, det finns sä kert flera sätt att lösa det behovet
            på. Ett skulle kunna vara att de olika nationella statistikbyråerna
            och myndigheterna tar ett gemensamt ansvar. Det är en fråga som
            vi får titta på och återkomma till.
          </note>
          <note>
            Jag tycker att det är viktigt att vi tar ett gemensamt ansvar
            och delar på det mellan de nordiska länderna. Vi får återkomma
            till frågan.
          </note>
          <note>
            Avskaffande av fritidspengen
          </note>
          <note type="speaker">
            Anf. 71 JAKOB FORSSMED (KD):
          </note>
          <note>
            Herr talman! I dag firar vi att barnkonventionen fyller 25 år.
            Det är en stor dag. Det är viktigt att vi arbetar för att konventionen
            återspeglas i barns vardag.
          </note>
          <note>
            Vi vet att barn som finns i ekonomiskt utsatta hushåll deltar
            i fritidsaktiviteter i mindre utsträckning än andra barn. Alliansregeringen
            införde en fritidspeng för att dessa barn skulle få bättre möjligheter
            att vara med i fritidsverksamhet, till exempel att betala träningsavgifter.
            Stödet var utformat så att barnen inte skulle behöva känna att
            de tog från hushållskassan för att betala träningsavgifterna.
          </note>
          <note>
            Denna peng vill regeringen nu slopa rakt av vid årsskiftet. Med
            preci ­ sion slår regeringen mot utsatta barns fritidsaktiviteter.
            Hur går det ihop med barnkonventionens stadganden om barns rätt
            till fritid, lek och rekrea ­ tion?
          </note>
          <note>
            Frågan går till Gustav Fridolin: Är regeringen beredd att ändra
            sig och backa i den här frågan? Det vore ett utmärkt tillfälle
            i dag när barnkonventionen fyller 25 år.
          </note>
          <note type="speaker">
            Anf. 72 Utbildningsminister GUSTAV FRIDOLIN (MP):
          </note>
          <note>
            Herr talman! Tack för frågan!
          </note>
          <note>
            Ja, det här är verkligen en dag att fira. Barnkonventionen var
            en viktig milstolpe för att stärka barns rättigheter, och det
            är också en av anledningarna till att vår regering är beredd att
            göra barnkonventionen till svensk lag. Det har dröjt 25 år, och
            det har vi väl alla ett gemensamt ansvar för. Det har dröjt alldeles
            för länge innan vi lyckats göra barnkonventionen till svensk lag.
            Vi kan konstatera att den förra regeringen tyvärr misslyckades
            med att gå i mål med det arbetet. Vi kommer att göra det.
          </note>
          <note>
            Jakob Forssmed ställer en konkret fråga som handlar om fritidspengen.
            Vi vidtar från regeringens sida flera åtgärder mot barnfattigdomen.
            En av de viktigaste är höjningen av underhållsstödet, som är speciellt
            viktigt för många av de barn som lever i barnfattigdom.
          </note>
          <note>
            Vi gör förändringarna vad gäller fritidspengen kopplat till förändringen
            av normen för socialbidrag. Det är för att se till att alla barn,
            inte bara barn i familjer som klarar att söka ett särskilt stöd,
            ska kunna få tillgång till en fungerande fritidsverksamhet.
          </note>
          <note type="speaker">
            Anf. 73 JAKOB FORSSMED (KD):
          </note>
          <note>
            Herr talman! Tack för svaret!
          </note>
          <note>
            Så här skriver Barnombudsmannen i sitt remissvar gällande förslaget
            om att slopa fritidspengen: ”Barn som vi träffat beskriver att
            de ofta känner stort ansvar för familjens ekonomi. Mira berättar
            så här: ’Jag har alltid spelat fotboll, men så slutade jag för
            tre år sedan ungefär och det var också lite för att det började
            bli dyrt.’”
          </note>
          <note>
            Idén med fritidspengen var att utgifter för fritidsaktiviteter
            inte skulle behöva konkurrera med familjens ekonomi i övrigt.
          </note>
          <note>
            Barnombudsmannen konstaterar: Det är djupt olyckligt att avskaffa
            detta stöd utan att veta hur det drabbar barnen.
          </note>
          <note>
            Rädda Barnen säger så här om regeringens förslag: Ett avskaffande
            av fritidspengen drabbar de mest utsatta barnen.
          </note>
          <note>
            Jag frågar Gustav Fridolin igen: När barnkonventionen i dag fyller
            25 år, är det inte ett bra tillfälle att backa i den här frågan,
            inte för Barnombudsmannens skull eller för Rädda Barnens skull
            men för dessa barns skull och deras rätt till fritidsverksamhet?
          </note>
          <note type="speaker">
            Anf. 74 Utbildningsminister GUSTAV FRIDOLIN (MP):
          </note>
          <note>
            Herr talman! Jag är jätteglad för att Kristdemokraterna har börjat
            läsa remissvaren från barnrättsorganisationer och Barnombudsmannen.
            Jag hade såklart önskat att man hade gjort det också när man försämrade
            förutsättningarna för sjuka som blev utförsäkrade. Varje gång
            en sjuk förälder utförsäkrades innebar det att fler barn behövde
            växa upp i barnfattigdom. Man stärkte inte heller a-kassan, vilket
            gjorde att arbetslöshet blev förknippad med fattigdom.
          </note>
          <note>
            Den här regeringen kommer att stå upp för barnrätten. Den här
            regeringen kommer att göra barnkonventionen till svensk lag.
          </note>
          <note>
            Just i den här frågan drar Jakob Forssmed och jag olika slutsatser
            om vad som är den bästa vägen för att se till att unga i familjer
            med ekonomiska svårigheter också får möjlighet till fritidsaktiviteter.
            Jag tror inte att ett bidrag som man särskilt måste söka är det
            som fungerar bäst för familjer som känner ett stort avstånd till
            de kommunala myndigheterna.
          </note>
          <note>
            Vi tror snarare på att man förändrar socialbidragsnormen och
            stärker förutsättningarna för ekonomiskt svaga familjer totalt
            sett, genom att till exempel höja underhållsstödet och återuppbygga
            en fungerande a-kassa och sjukförsäkring.
          </note>
          <note>
            Förslaget om obligatoriskt gymnasium
          </note>
          <note type="speaker">
            Anf. 75 MICHAEL SVENSSON (M):
          </note>
          <note>
            Herr talman! Min fråga går till statsrådet Aida Hadzialic.
          </note>
          <note>
            Vi ser nu efter några veckors regerande våndan av att inte vara
            förberedd. Några vallöften är svikna – det är vi visserligen glada
            för. Några r eformer backar man på. I nte minst finns förslaget
            om obligatorisk gymnasieskola. Där vill man alltså slå ett obligatorium
            i huvudet på de elever som är svaga, som inte är speciellt motiverade
            att gå i skolan eller som hoppar av.
          </note>
          <note>
            Förslaget har mött ganska stort motstånd, och vi har även hört
            att statsrådet har tvekat om det i någon interpellationsdebatt.
            Min fråga är: När kommer regeringen att dra tillbaka förslaget?
          </note>
          <note type="speaker">
            Anf. 76 Statsrådet AIDA HADZIALIC (S):
          </note>
          <note>
            Herr talman! Tack, Michael Svensson, för frågeställningen!
          </note>
          <note>
            Till att börja med kan jag konstatera: Ska man klara sig på en
            modern arbetsmarknad behöver man gymnasiekompetens. Den sortens
            kvalifikationer har visat sig vara en nyckel till jobb. Regeringens
            främsta ambition framåt är att höja sysselsättningen och framför
            allt att pressa tillbaka den skyhöga ungdomsarbetslöshet som råder
            i vårt land.
          </note>
          <note>
            Vi i regeringen har sagt att vår målsättning är att alla unga
            ska få gymnasiekompetens. Däremot har vi varit tydliga med att
            formen för hur detta ska nås ska utredas. Vi vill gärna göra det
            tillsammans med riksdagen. Vi sträcker ut vår hand även till de
            andra partierna i riksdagen och hoppas att vi tillsammans ska
            ta ansvar för Sverige när det kommer till den här frågan.
          </note>
          <note type="speaker">
            Anf. 77 MICHAEL SVENSSON (M):
          </note>
          <note>
            Herr talman! Som det ser ut just nu kommer förslaget att falla
            om det läggs på riksdagens bord. Jag tror också att vi måste stärka
            gymnasieskolan, men det går naturligtvis framför allt genom en
            bättre grundskola så att fler klarar de nationella programmen.
          </note>
          <note>
            Min fråga är då: Finns det fler verktyg i statsrådets låda än
            ett obligatoriskt gymnasium?
          </note>
          <note type="speaker">
            Anf. 78 Statsrådet AIDA HADZIALIC (S):
          </note>
          <note>
            Herr talman! Tack, frågeställaren! Jag kan inleda med att säga
            att regeringen delar den åsikt som framförs att det är viktigt
            att gå in med tidiga insatser. Det ska bli fler lärare och mindre
            skolklasser. Vi ska se till att tiden mellan läraren och eleven
            förstärks, för vi vill ju få till mötet mellan kunskapsförmedlaren,
            som är läraren, och eleven. Det är där någonstans kärnan ligger.
            Där är vi helt och hållet överens.
          </note>
          <note>
            Jag hoppas att vi tillsammans kan ta ett ansvar för Sverige och
            för skolan och att vi finner varandra i fråga om hur vi ska se
            till att alla elever får gymnasiekompetens. Låt oss utreda frågan
            så som vi har sagt, låt oss ta ansvar tillsammans och låt oss
            sedan se till att vi ger unga en ljus framtid!
          </note>
          <note>
            Åtgärder för att skydda handeln mot brott
          </note>
          <note type="speaker">
            Anf. 79 ANNA HAGWALL (SD):
          </note>
          <note>
            Herr talman! Min fråga är riktad till justitie- och migrationsminister
            Morgan Johansson. Vad tar den nya regeringen fram för förslag
            för att skydda handeln mot hot och andra brott?
          </note>
          <note>
            För att illustrera problemets allvar ska jag återge några skrämmande
            siffror. Stölder, rån och bedrägerier kostar handeln ofattbara
            9 miljarder kronor per år. Det motsvarar hela Dalarnas landstings
            årliga budget. Och det är inte bara pengar det handlar om; det
            handlar om sömnlösa nätter, förstörda liv, slöseri och mycket
            annat. Förra året ökade butiksrånen med 11 procent. Rån med skjutvapen
            ökade med 21 procent. 65 000 svenskar har drabbats av id-kapningar,
            där identiteterna används i handeln till bedrägerier. Förra året
            anmäldes 13 000 fakturabedrägerier.
          </note>
          <note>
            Min fråga är: När tänker regeringen ta problemet på allvar och
            vidta konkreta åtgärder?
          </note>
          <note type="speaker">
            Anf. 80 Justitie- och migrationsminister MORGAN JOHANSSON (S):
          </note>
          <note>
            Herr talman! Anna Hagwall har helt rätt i att det här är en stor
            fråga, inte minst på landsbygden där man ser en del inbrottsvågor
            i delar av vårt land. Och det är naturligtvis en stor fråga för
            handeln, som drabbas av butiksrån och sådant.
          </note>
          <note>
            Den här regeringen har sagt att det viktigaste för oss är att
            försöka få upp andelen uppklarade brott. Det spelar ingen roll
            hur höga straff du har om du inte fångar några bovar. Det viktiga
            är att se till att polisen utvecklar sina utredningsmöjligheter
            och att man utvecklar rättsväsendet så att fler brott klaras upp.
            Det tror jag är ett viktigt besked för dem som nu oroar sig, för
            ju fler av dem som begår brotten vi faktiskt lyckas fånga, desto
            mer förebygger vi fortsatt brottslighet.
          </note>
          <note>
            Själva polisverksamheten och åklagarverksamheten ligger på inrikesministern,
            Anders Ygeman. I dag har man utsett en ny rikspolischef, som ni
            säkert har sett. Det blir en viktig sak för polisväsendet och
            åklagarväsendet framöver att jobba med just den typ av brott som
            frågeställaren pekar på.
          </note>
          <note type="speaker">
            Anf. 81 ANNA HAGWALL (SD):
          </note>
          <note>
            Herr talman! Svensk Handel har gjort väldiga insatser i frågan
            och har några väldigt bra, konkreta förslag. Bland annat vill
            de att polisen ska synas mer på gatorna eftersom det förebygger
            många brott. Dessutom skulle de vilja att man inför en ny lag
            och helt enkelt kriminaliserar både id-kapningar och bluffakturor.
            De vill även införa inträdesförbud i butiker – handlaren ska kunna
            porta dem som stjäl.
          </note>
          <note>
            Att polisen blir mer effektiv, mer närvarande och förenklar sina
            rutiner är önskvärt.
          </note>
          <note type="speaker">
            Anf. 82 Justitie- och migrationsminister MORGAN JOHANSSON (S):
          </note>
          <note>
            Herr talman! Jag kan lova frågeställaren att regeringen framöver
            kommer att föra en nära dialog med Svensk Handel i just de frågorna.
            Det gjorde vi faktiskt redan före valet – jag har träffat representanter
            för Svensk Handel flera gånger, och då togs de frågorna upp.
          </note>
          <note>
            I vår strävan efter att både förebygga fler brott och se till
            att klara upp fler brott kommer en dialog med bland annat Svensk
            Handel att vara oerhört viktig framöver.
          </note>
          <note>
            Gränshinder i Öresundsregionen
          </note>
          <note type="speaker">
            Anf. 83 HILLEVI LARSSON (S):
          </note>
          <note>
            Herr talman! Jag vill ställa min fråga till Kristina Persson,
            minister för strategi- och framtidsfrågor samt nordiskt samarbete.
          </note>
          <note>
            Öresundsregionen genererar en tredjedel av Sveriges och Danmarks
            samlade bnp. Det visar hur mycket som redan sker där i form av
            tillväxt och sysselsättning. Men det finns potential för regionen
            att bli ännu bättre.
          </note>
          <note>
            Det är viktigt att poängtera att detta inte är någon regional
            fråga utan i allra högsta grad en riksfråga. Det som händer i
            Öresundsregionen berör hela landets utveckling och ekonomi.
          </note>
          <note>
            Problemet är att det finns en del hinder för integration, främst
            på grund av att Sverige och Danmark är två olika länder med olika
            regelverk. Det kan man såklart inte överbrygga hur mycket som
            helst, men det finns en del gränshinder som man faktiskt skulle
            kunna lösa. Ett exempel är att examina från utbildningar inte
            värderas lika på båda sidor, vilket kan leda till arbetskraftsbrist.
          </note>
          <note>
            Vad är regeringens syn på de här frågorna?
          </note>
          <note type="speaker">
            Anf. 84 Statsrådet KRISTINA PERSSON (S):
          </note>
          <note>
            Herr talman! Tack, Hillevi Larsson! Det är en jätteviktig fråga.
            Jag är en varm anhängare av ett gränslöst Norden, och jag tycker
            att vi ska göra allt som står i vår makt för att förverkliga detta.
          </note>
          <note>
            Det borde inte finnas några nationella gränser för arbetskraft,
            varor eller tjänster i vår del av världen. Många gränser har också
            försvunnit på senare år. Bland annat genom EU:s tillkomst har
            många hinder för arbetskraftens rörlighet eliminerats.
          </note>
          <note>
            Mer finns naturligtvis att göra. Det var bland annat därför som
            vi gemensamt tillsatte det så kallade Gränshinderrådet för något
            år sedan. Det har nu arbetat i drygt ett halvår och identifierat
            ungefär 38 hinder som man har börjat arbeta med. På ett halvår
            har man lyckats eliminera snart fyra. Tolv ytterligare befinner
            sig i en process för att försvinna.
          </note>
          <note>
            Detta kommer naturligtvis att gynna en sådan region som Öresundsre
            gionen, vars länder har så nära relationer till varandra. Jag
            hoppas att vi framöver kommer att se en ständig förbättring av
            möjligheterna till ett gränslöst Norden.
          </note>
          <note type="speaker">
            Anf. 85 HILLEVI LARSSON (S):
          </note>
          <note>
            Herr talman! Jag tycker att det låter väldigt bra att arbetet
            pågår.
          </note>
          <note>
            Även Öresundskommittén har kartlagt gränshinder. År 2010 kom
            deras rapport 33 gränshinder . En del av de hindren har betats
            av under åren, men det har också tillkommit nya. Det är det som
            är viktigt i sammanhanget – de här frågorna är inte en gång för
            alla lösta. Det gäller att beta av gränshinder, men eftersom det
            tillkommer nya gäller det att hela tiden följa arbetet så att
            man kan lösa även dem.
          </note>
          <note>
            Det här ligger i både Danmarks och Sveriges intresse. Vi har
            ju annalkande arbetskraftsbrist i Danmark, och vi har det redan
            i Sverige. Det kan man faktiskt råda bot på genom att pendla över
            sundet. Det har vi redan kunnat se fördelar med. Det handlar om
            behörighet till olika yrken, som jag var inne på. Det handlar
            om att kunna göra praktik på båda sidor, och det handlar om hela
            arbetsmarknadens funktionssätt. Jag är tacksam för ett svar.
          </note>
          <note type="speaker">
            Anf. 86 Statsrådet KRISTINA PERSSON (S):
          </note>
          <note>
            Herr talman! Tack, Hillevi Larsson! Det har införts ett nytt
            arbetssätt inom ramen för Nordiska ministerrådet. Man kan förebygga
            att hinder uppstår.
          </note>
          <note>
            När vi till exempel träffar beslut om nya regler i EU-samarbetet
            ska vi inleda ett proaktivt undersökningsarbete så att vår tillämpning
            av nya regler inte leder till gränshinder i Norden. Den frågan
            är alltså uppe på dagordningen, och jag hoppas att det ska fungera
            väl.
          </note>
          <note>
            Är det så att det fortfarande förekommer hinder för att arbeta
            , som handlar om behörighet , är det också en fråga som det finns
            regler för att hantera framöver. Om det inte fungerar väl utgår
            jag från att vi kommer att kunna uppmärksamma det.
          </note>
          <note>
            Friskolors långsiktiga ekonomiska förutsättningar
          </note>
          <note type="speaker">
            Anf. 87 MARIA STOCKHAUS (M):
          </note>
          <note>
            Herr talman! Min fråga är till utbildningsministern.
          </note>
          <note>
            Jag tror säkert att utbildningsministern är överens med mig om
            att skolor oavsett vem som driver dem har behov av långsiktiga
            förutsättningar, inte minst ekonomiskt, för att kunna utvecklas
            och ge eleverna utbildning av hög kvalitet.
          </note>
          <note>
            Genom att lägga sig platt för Vänsterpartiet i stället för att
            genomföra det vi var överens om inom ramen för Friskolekommittén
            har regeringen sett till att osäkerheten inför många friskolors
            framtid är stor. Långa utredningar som förlänger osäkerheten riskerar
            att skada friskolornas möjligheter att överleva. I dag kom en
            rapport om att studie- och yrkesvägledare avråder många elever
            från att söka till fristående skolor på grund av den osäkerheten.
          </note>
          <note>
            Vad är utbildningsministerns svar till de elever som undrar om
            den skola de vill välja kommer att överleva och finnas kvar?
          </note>
          <note type="speaker">
            Anf. 88 Utbildningsminister GUSTAV FRIDOLIN (MP):
          </note>
          <note>
            Herr talman! Ja, det finns en stor osäkerhet. Det finns en stor
            osäkerhet bland elever och föräldrar om de pengar som går till
            skolorna kommer eleverna till del.
          </note>
          <note>
            Den osäkerheten har växt ur att man har sett skolor som skurit
            i lärartäthet och i lärares löner så att lärarkontinuiteten har
            försämrats, som struntat i att ha ett fungerande skolbibliotek,
            som inte haft en elevhälsa – allt för att kunna tjäna lite extra
            pengar.
          </note>
          <note>
            Den osäkerheten har kommit ur att vi har sett skolor där verksamheten
            sakta men säkert tömts på kapital tills man hamnat i en situation
            där elever mötts av en lapp på dörren på vilken det i princip
            stått: Ledsen, jag har tömt bolaget på pengar och konkat verksamheten.
            Lycka till!
          </note>
          <note>
            Den osäkerheten tänker vi råda bot på. Det gör vi genom ett nytt
            regelverk som garanterar att de skattepengar som går till en skola
            också kommer eleverna till del.
          </note>
          <note>
            Det är ett regelverk som alla de många seriösa och duktiga friskoleaktörer
            som finns i Sverige och som arbetar för sina elever inte kommer
            att ha några som helst problem att följa. Om osäkerheten försvinner
            gör det också att friskolor får mycket bättre möjlighet att få
            gott rykte bland de föräldrar och elever som väljer skola.
          </note>
          <note type="speaker">
            Anf. 89 MARIA STOCKHAUS (M):
          </note>
          <note>
            Herr talman! Problemet är att tiden av osäkerhet om vilka långsiktiga
            villkor som kommer att gälla för fristående skolor i Sverige bara
            kommer att bli ännu längre och skapar större osäkerhet och tvivel
            när det gäller friskolornas överlevnad. Det tragiska är att de
            oseriösa aktörerna, som tillhör undantagen, ju har bra ekonomi
            bakom sig, så de klarar att överleva med osäkerheten. De som drabbas
            hårdast är de små friskolor som kanske drivs av en enskild företagare
            och inte har mycket kapital bakom sig. De får svårt att hantera
            osäkerheten, och eleverna kanske väljer bort dem. Det är ju väldigt
            svårt för föräldrar och elever att se vilken skola som är seriös
            eller inte.
          </note>
          <note>
            Det vore angeläget att man kortade ned tiden av osäkerhet, så
            att alla fristående skolor vet vilka regler som gäller. Det gäller
            för elever och föräldrar också. Problemet är att perioden av osäkerhet
            nu blir så lång.
          </note>
          <note type="speaker">
            Anf. 90 Utbildningsminister GUSTAV FRIDOLIN (MP):
          </note>
          <note>
            Herr talman! Vi får uppenbarligen lite olika signaler. Jag möter
            också duktiga, seriösa friskoleaktörer som berättar för mig att
            det som några fri ­ skolor har gjort – de har skurit ned lärartätheten
            eller till och med drivit verksamheten på ett sådant sätt att
            man gått i konkurs – har skadat förtro ­ endet för dem, och därför
            väljer föräldrar och elever nu bort dem. De ber oss att skapa
            regler som gör att alla kan vara trygga med att oavsett vilken
            skola man väljer går skattepengarna in i verksamheten och kommer
            ele ­ verna till del.
          </note>
          <note>
            Detta är den osäkerhet vi har lyssnat på, och den är grunden
            för den friskolepolitik vi kommer att driva.
          </note>
          <note>
            Vi har haft en situation där till och med Skolinspektionens generaldirektör
            har behövt säga till föräldrar att de ska läsa skolornas årsredovisningar
            för att kunna göra ett informerat val då de väljer skola. Det
            kan ju inte vara okej att man som förälder ska vara tvungen att
            läsa en årsredovisning för att kunna veta om den skola man väljer
            faktiskt gör det bästa för ens barn. Det krävs kompetens för att
            läsa en årsredovisning, och man kan kanske behöva anlita en ekonom
            eller en jurist. Så kan det inte funka, utan det behövs ett regelverk
            som kan göra en trygg med att alla skolor är bra skolor och låter
            skattepengarna komma eleverna till del.
          </note>
          <note>
            Samverkan mellan gymnasiets byggprogram och byggbranschen
          </note>
          <note type="speaker">
            Anf. 91 OLA JOHANSSON (C):
          </note>
          <note>
            Herr talman! Min fråga går till gymnasie- och kunskapslyftsminister
            Aida Hadzialic.
          </note>
          <note>
            Vi står inför stora utmaningar att få igång bygginvesteringarna.
            Regeringen har aviserat ett blygsamt stöd till energieffektivisering
            i miljonprogrammet. I Centerpartiet är vi, som Fredrik Christensson
            var inne på, oroliga för att kraftigt höjda arbetsgivaravgifter
            för unga kommer att minska intresset i byggbranschen av att anställa
            yrkesutbildade ungdomar.
          </note>
          <note>
            Låt oss vara överens om att ett ökat bostadsbyggande och att
            fler elever söker sig till skolornas byggprogram för att ta jobb
            i byggindustrin är något som hänger intimt samman. Min fråga till
            statsrådet är: Har regeringen konkreta åtgärder för att förbättra
            dialogen mellan gymnasieskolornas program och byggindustrin för
            att få fram fler lärlingsplatser och mer arbetsplatsförlagt lärande
            på både stora och små byggföretag?
          </note>
          <note type="speaker">
            Anf. 92 Statsrådet AIDA HADZIALIC (S):
          </note>
          <note>
            Herr talman! Tack till frågeställaren för en väldigt viktig fråga!
          </note>
          <note>
            En av den här regeringens viktigaste ambitioner är en god partssamverkan.
            Jobben och skolan är två av våra prioriteringar, och de är egentligen
            två sidor av samma mynt. Kunskapslyftet, som jag har hand om,
            handlar i mångt och mycket om att utbilda framtidens arbetskraft
            till det som arbetsmarknaden efterfrågar. Ska vi klara av den
            utmaningen måste vi ha en dialog med arbetsmarknadens parter och
            med branscherna för att få svar på vad som behövs för att skolan
            ska kunna utbilda ungdomar till det som arbetsmarknaden efterfrågar
            nu och i framtiden. Vi måste också, likväl som vi skolar dagens
            arbetskraft, skola framtida arbetsgivare.
          </note>
          <note>
            Ja, det kommer att bli mer partssamverkan och samtal med bransch
            ­ erna.
          </note>
          <note type="speaker">
            Anf. 93 OLA JOHANSSON (C):
          </note>
          <note>
            Herr talman! Tack, statsrådet, för svaret! Vi i Centerpartiet
            vet att jobbskaparna i landet finns i de små och medelstora företagen.
            Det gäller i högsta grad inom byggbranschen. Yrkesintroduktionsanställningarna
            är ju hittills begränsade till företag inom vissa avtalsområden
            och till sådana som har kollektivavtal. För byggindustrierna som
            helhet betyder kraftigt höjda arbetsgivaravgifter för unga att
            bostadsbyggandet fördyras med 2,4 miljarder årligen eftersom 50
            000 personer mellan 16 och 25 år är anställda i den sektorn.
          </note>
          <note>
            Kombinationen med en ny gymnasieskola, där elever tvingas läsa
            in högskolebehörighet, kan göra att färre ungdomar söker sig till
            byggjobben och till de utbildningar som leder till jobb inom den
            sektorn. Min nästa fråga till ministern är därför: Är inte ministern
            orolig över att arbetsmarknaden kan gå miste om yrkeskunnande
            och mo tiverade hantverkare om man inför högskolebehörighetskraven
            inom gymnasieskolan?
          </note>
          <note type="speaker">
            Anf. 94 Statsrådet AIDA HADZIALIC (S):
          </note>
          <note>
            Herr talman! Jag vill återigen poängtera att partssamverkan och
            dialog med branscherna om vad de behöver kommer att prioriteras.
            Vi kommer att finna olika former för sådan dialog med arbetsmarknaden.
          </note>
          <note>
            Frågan gällde behörighetskraven. En modern arbetsmarknad kräver
            högskolebehörighet. Vi ser att våra konkurrentländer runt om i
            världen – Japan, Finland med flera – har den sortens ambitioner.
            Sverige bör också ha det. Vi ska inte lura ungdomarna att de klarar
            sig utan sådan kompetens. De behöver det, och därför kommer den
            här regeringen att prioritera detta framöver.
          </note>
          <note>
            Straffskärpningars effekt på brottsligheten
          </note>
          <note type="speaker">
            Anf. 95 SANNE ERIKSSON (S):
          </note>
          <note>
            Herr talman! Min fråga går till statsrådet Morgan Johansson.
          </note>
          <note>
            Det finns många teorier om hur man kan minska brottsligheten
            i vårt samhälle. Det finns bland annat förebyggande åtgärder som
            man kan sätta in i skolan, det finns polisåtgärder och det finns
            straffskärpning. Mätbarheten hos straffskärpningens påverkan är
            inte helt enkel. Därmed är det inte så lätt att utläsa forskningsresultat
            på detta område, och åsikterna går också isär.
          </note>
          <note>
            Min fråga till Morgan Johansson är: På vilket sätt anser statsrådet
            att strängare straff påverkar graden av brottslighet i samhället,
            och finns det vissa typer av brott som kräver straffskärpningar?
          </note>
          <note type="speaker">
            Anf. 96 Justitie- och migrationsminister MORGAN JOHANSSON (S):
          </note>
          <note>
            Herr talman! Det är alldeles riktigt att det inte finns några
            enhetliga resultat i forskningen när det gäller detta. Min allmänna
            inriktning är att om man vill avskräcka från brott är det mycket
            effektivare att öka upptäcktsrisken, det vill säga att öka antalet
            brott som klaras upp. Där har vi stöd i forskningen, som säger
            att detta är mycket effektivare att göra. Därför tänker jag inte
            gå fram med några generella straffskärpningar över hela linjen.
          </note>
          <note>
            Samtidigt vill jag dock säga att det finns några brott som jag
            tycker att samhället ska se strängare på än man har gjort hittills.
            Då får man väga varje brottstyp för sig. En sådan frågeställning
            gäller de allvarliga sexualbrotten, där jag tycker att vi bör
            göra en skärpning för att komma i linje med det allmänna rättsmedvetandet
            när det gäller hur man ska se på de allvarligaste sexualbrotten.
            Där kommer vi att gå fram med en skärpning.
          </note>
          <note type="speaker">
            Anf. 97 SANNE ERIKSSON (S):
          </note>
          <note>
            Herr talman! Jag har också en fråga om vilka övriga åtgärder
            som ministern främst tror skulle minska brottsligheten i samhället.
          </note>
          <note type="speaker">
            Anf. 98 Justitie- och migrationsminister MORGAN JOHANSSON (S):
          </note>
          <note>
            Herr talman! I den breda politiken tror jag att det bästa är
            att försöka skapa ett samhälle där klyftorna är så små som möjligt
            och öppna möjligheten att komma vidare på andra sätt än med kriminalitet.
            Det är så bra som möjligt för så många som möjligt.
          </note>
          <note>
            Vi har en svår situation med en kombination av fast etablerad,
            organiserad kriminalitet och en väldigt hög arbetslöshet bland
            de unga. En del av dessa ungdomar kommer att sugas upp av den
            organiserade kriminaliteten om vi inte ser till att bryta den
            utvecklingen i tid.
          </note>
          <note>
            Man ska gå in med tidiga insatser men också ge unga människor
            framtidstro och framtidsmöjligheter på ett annat sätt än vad som
            varit fallet tidigare. Det är, tror jag, det allra effektivaste.
            Det sträcker sig långt över det ansvarsområde som jag har hand
            om, för det handlar om socialpolitik, arbetsmarknadspolitik och
            utbildningspolitik.
          </note>
          <note>
            Men jag tror att om vi ska nå fram handlar det om den typen av
            sociala insatser och om att ställa om och se till att samhället
            fungerar på ett sådant sätt att så många människor som möjligt
            ser de framtidsmöjligheter som finns.
          </note>
          <note type="speaker">
            Anf. 99 ANDRE VICE TALMANNEN:
          </note>
          <note>
            Därmed är dagens frågestund avslutad, och jag tackar statsråden
            och frågeställarna för deltagande i frågestunden.
          </note>
          <note>
            § 8 (forts. från § 6) Svar på interpellation 2014/15:110 om krisen
            i den svenska mjölkproduktionen
          </note>
          <note type="speaker">
            Anf. 100 Landsbygdsminister SVEN-ERIK BUCHT (S):
          </note>
          <note>
            Herr talman! Jag fick ett antal frågor före frågestunden. En
            fråga handlade om utbetalningen. Jag har kollat upp detta under
            tiden och har ett positivt besked från Jordbruksverket. När det
            gäller gårdsstödet kommer utbetalningen för 2014 att ske inom
            kort. I början av december kommer dessa medel att betalas ut.
            Miljöstödet har betalats ut under oktober. Jordbruksverket ligger
            alltså bra till med årets utbetalningar. Det som givetvis avgör
            om dessa stöd kan betalas ut i tid har att göra med kontroller
            så att man får korrekta utbetalningar och inte behöver göra några
            återbetalning ­ ar.
          </note>
          <note>
            Sedan hade Magnus Oscarsson förslag på åtgärder och nämnde offentlig
            upphandling. Välkommen, Magnus, i gänget som vill ha bättre offentlig
            upphandling. Detta är ett prioriterat område. Statsrådet Shekarabi
            jobbar mycket intensivt med detta. Man ska underlätta för köp
            av närproducerat. Det går givetvis inte att ange ort eftersom
            det strider mot EU-förordningen.
          </note>
          <note>
            Magnus Oscarsson efterlyste goda exempel. Jag ska lämna ett mycket
            gott exempel som jag är stolt över. Norrbottens läns landsting
            lyfts alltid fram i dessa sammanhang. Där har man delat upp upphandlingarna,
            så att det närodlade får en chans.
          </note>
          <note>
            Magnus Oscarsson vill att jag ska åka ned till Bryssel och ta
            tag i de här frågorna. Jag har under de här sju veckorna hunnit
            vara i Bryssel två gånger och i Luxemburg en gång. Tre gånger
            har jag alltså varit där och tagit tag i dessa frågor. När det
            gäller kompensationsbidraget ser vi en linje från kommissionen
            som definitivt inte är bra. Inget tillfälle ska försittas för
            att tala om vad den svenska positionen i detta ärende är. Det
            här kan få konsekvenser för vårt jordbruk som inte är bra.
          </note>
          <note>
            Jag fick också en fråga om hur den nationella livsmedelsstrategin
            ska se ut och när den ska sättas i gång. Jag har ännu inget svar
            på vad den nationella livsmedelsstrategin ska innehålla. Vi håller
            på att jobba med direktiven. Det ska utses en expertgrupp, och
            det ska också utses referensgrupper av olika slag. Det ska även
            finnas en parlamentarisk referensgrupp. Jag välkomnar därför Magnus
            Oscarsson och KD att vara med i detta. Det är ett jätteviktigt
            arbete att vi skapar en riktning när det gäller dessa frågor.
          </note>
          <note>
            Vår avsikt är att få i gång livsmedelsstrategin så fort som möjligt,
            och helst ska vi ha i gång den när nyårsklockorna har ringt. Men
            vi måste ha direktiv och struktur på detta när vi sätter i gång
            jobbet.
          </note>
          <note>
            En nationell livsmedelsstrategi handlar också om Sveriges förutsättningar,
            och vi har förutsättningar som är betydligt bättre än i många
            andra länder. Vi har ett fantastiskt klimat och en fantastisk
            miljö som gör att vi inte behöver använda gifter alls i den utsträckning
            som många andra måste. Vi har tillgång till vatten, vilket är
            en enorm resurs i detta sammanhang.
          </note>
          <note>
            Det handlar också om att ta fram starka kvalitetsprodukter som
            kan föras ut på en exportmarknad långt ut i världen. Det handlar
            om svenska varor med starka varumärken som bygger på svenska högkvalitativa
            råvaror. Jag tror att svenskt jordbruk och svenska mjölkbönder
            kommer att ha mycket stor nytta av detta.
          </note>
          <note type="speaker">
            Anf. 101 MAGNUS OSCARSSON (KD):
          </note>
          <note>
            Fru talman! Jag tackar för detta svar. Det var fint av l andsbygdsminister
            n att kolla upp det. Jag tänker framför allt på utbetalning av
            2015 års bidrag.
          </note>
          <note>
            Sverige har världens högsta ambitioner när det gäller miljökrav
            och djurvälfärd inom jordbruket. Men vad hjälper det om vi ändå
            importerar alltmer mat från länder med betydligt lägre krav? Jag
            anser att det är dubbelmoral. Jag tycker att det är en skam för
            Sverige.
          </note>
          <note>
            Det är dags att vi i Sverige nu talar ur skägget , om lantbruket
            är ett särintresse eller om det är ett allmänintresse och om det
            ska finnas lant ­ brukare kvar som producerar mat i vårt eget
            land. Är regeringen beredd att säga att lantbrukare måste få betalt
            för de extra kostnader som de högre svenska ambitionsnivåerna
            innebär? Här har du handen! Kristdemokra ­ terna vill vara med
            och ta ansvar för att vi har en matproduktion kvar i landet. Vi
            måste ta ansvar och skapa framtidstro. Det ska löna sig att bedri
            ­ va jordbruk i Sverige nu och i framtiden.
          </note>
          <note type="speaker">
            Anf. 102 Landsbygdsminister SVEN-ERIK BUCHT (S):
          </note>
          <note>
            Fru talman! Innan 2015 års utbetalningar sker måste reformen
            införas. Det är en utmaning att få till stånd att detta ska fungera
            på ett effektivt och bra sätt.
          </note>
          <note>
            Jordbruket är inget särintresse. De gröna näringarna över huvud
            taget är inget särintresse som ska ligga vid sidan om. Det är
            därför som vi kraftsamlar och flyttar dessa frågor till Näringsdepartementet
            där alla andra frågor om företagsamhet finns. Jordbruket och mjölkproduktionen
            är definitivt inget särintresse som ska finnas vid sidan om.
          </note>
          <note>
            Svensk matproduktion ska, som sagt, öka. Det är min ambition
            när vi antar denna livsmedelsambition. Vi lever faktiskt i en
            ganska farlig omvärld. Efterfrågan på livsmedel ökar dramatiskt
            på grund av att befolkningen ökar globalt men också på grund av
            att klimat och miljö slår ut stora skördar. Vi har en mycket låg
            självförsörjningsgrad. Det är klart att Sverige lever farligt
            om vi inte tar tag i detta. Just därför behövs en långsiktighet.
          </note>
          <note>
            Det har funnits projekt när det gäller svensk mat under alliansregeringens
            tid. Men det har varit i just projektform. Ingen har vetat vart
            man är på väg. Det finns en del bra saker i dessa projekt som
            vi kan ta med. Men man måste ha en riktning, och man måste veta
            vad man vill. Det är just detta det handlar om.
          </note>
          <note>
            Jag tror på svensk landsbygd, jag tror på svensk mjölkproduktion
            och jag tror att de gröna näringarna faktiskt kan förändra situationen
            och skapa många nya jobb på landsbygden. De kan vara mycket viktiga
            i den strategi som vi har i regeringen om att ha lägst arbetslöshet
            i EU 2020.
          </note>
          <note>
            Jag tackar för en bra debatt.
          </note>
          <note>
            Överläggningen var härmed avslutad.
          </note>
          <note>
            § 9 Svar på interpellation 2014/15:101 om saklig prövning av
            svenskt medlemskap i Nato
          </note>
          <note type="speaker">
            Anf. 103 Försvarsminister PETER HULTQVIST (S):
          </note>
          <note>
            Fru talman! Johan Forssell har frågat mig vad jag avser att göra
            för att ta fasta på slutsatsen i Utredningen om Sveriges internationella
            försvarspolitiska samarbetes rapport (Fö 2013:B), nämligen att
            en saklig prövning bör ske av vad ett svenskt medlemskap i Nato
            skulle innebära.
          </note>
          <note>
            Först och främst vill jag betona att den aktuella utredningen
            är ett välskrivet arbete samt att utredningen beslutades av min
            företrädare i den tidigare regeringen. Jag ser det också som viktigt
            att poängtera att utredningen, såsom utredaren själv framhållit,
            inte är en Natoutredning och att utredaren heller inte föreslår
            svenskt Natomedlemskap.
          </note>
          <note>
            Vi ser i dag ett försämrat omvärldsläge efter den ryska aggressionen
            i Ukraina och Rysslands utmanande uppträdande i närområdet. Vi
            måste i det här läget också vara realistiska när vi bedömer utvecklingen
            i närområdet. Vi måste vidare vara medvetna om att det även fortsättningsvis
            kommer att uppstå oförutsedda händelser. För att kunna hantera
            utvecklingen måste försvars- och säkerhetspolitiken medge ett
            flexibelt agerande. Vi måste kunna förekomma och hantera utmaningar
            och hot i Sverige och vårt närområde och, när det krävs, utanför
            vårt närområde.
          </note>
          <note>
            En av de viktigaste frågorna vi har framför oss nu är att stärka
            den operativa förmågan hos det svenska försvaret för att höja
            tröskeln för den som skulle vilja angripa Sverige eller använda
            militära maktmedel för att utöva påtryckningar mot Sverige. Här
            blir försvarsbeslutet 2015 vägledande, då den ambitionsnivå Sverige
            visar där också utgör förutsättningen för våra internationella
            försvarspolitiska samarbeten.
          </note>
          <note>
            Den solidariska säkerhetspolitiken är grunden för den svenska
            försvars- och säkerhetspolitiken. Som Försvarsberedningen skriver
            omfattar den svenska unilaterala solidaritetsförklaringen EU-medlemmar
            samt Norge och Island. Hot mot freden och vår säkerhet avvärjs
            bäst i gemenskap och samverkan med andra länder.
          </note>
          <note>
            Sverige är inte med i någon militär allians. Det går inte att
            se militära konflikter i vårt närområde som skulle påverka endast
            ett land. Sverige kommer inte att förhålla sig passivt om en katastrof
            eller ett angrepp skulle drabba ett annat EU-land eller nordiskt
            land. Vi förväntar oss att dessa länder agerar på samma sätt om
            Sverige drabbas. Sverige ska därför kunna ge och ta emot civilt
            och militärt stöd. Formerna för att realisera detta väljer vi
            tillsammans med våra samarbetspartner.
          </note>
          <note>
            Regeringen ser goda möjligheter till fördjupade säkerhets- och
            försvarspolitiska samarbeten. Svensk säkerhetspolitik byggs på
            ett ökat samarbete inom Norden, Östersjöområdet, EU och FN. Vår
            första prioritet är att utveckla det fördjupade bilaterala samarbetet
            med Finland. Regeringen anser att samarbetet med Nato ska fortsätta
            att utvecklas inom ramen för det svenska partnerskapet.
          </note>
          <note>
            Sveriges samarbete med Nato begränsas ytterst av att vi inte
            åtar oss försvarsförpliktelser. Förutsättningarna utvecklas exempelvis
            genom det nyligen undertecknade avtalet om värdlandsstöd (Host
            Nation Support) med Nato, vilket beräknas träda i kraft 2016 efter
            riksdagens behandling och efter att Sverige meddelat Nato att
            alla krav därmed uppfyllts. Även en väl fungerande transatlantisk
            relation är viktig för säkerheten i Sveriges närområde.
          </note>
          <note>
            Sverige har nu anmälda förband till Natos snabbinsatsstyrkas
            (NRF) reservstyrkeregister NATO Response Forces Reserve Pool.
            Detta ger Sverige ökad interoperabilitet genom praktisk samverkan
            och tillgång till ytterligare standarder. Sverige har även erhållit
            möjligheter att utveckla vårt partnerskap med Nato med utgångspunkt
            i våra behov genom det så kallade Enhanced Opportunities Programme.
            Regeringen avser att återkomma till riksdagen med en redovisning
            av hur man avser att utveckla partnerskapet.
          </note>
          <note>
            En stor del av utredarens beskrivningar av de utmaningar vi står
            inför har också konstaterats av Försvarsberedningen. Vi har en
            lång tradition av bred politisk samsyn runt viktiga säkerhets-
            och försvarspolitiska vägval. Forumet för detta är Försvarsberedningen,
            och såväl statsministern som jag själv har varit tydliga med att
            Försvarsberedningens arbete, som sex av åtta riksdagspartier står
            bakom, gäller. Där tydliggörs att en begränsning som gäller för
            våra försvarspolitiska samarbeten är att vi inte åtar oss ömsesidiga
            försvarsförpliktelser.
          </note>
          <note>
            Vi kommer inte att medverka till att riva upp eller underminera
            den överenskommelse som träffats i Försvarsberedningen, och därmed
            är det enligt vår mening inte heller aktuellt med en utredning
            avseende ett eventuellt svenskt Natomedlemskap.
          </note>
          <note type="speaker">
            Anf. 104 JOHAN FORSSELL (M):
          </note>
          <note>
            Fru talman och försvarsministern! Nato grundades 1949, och samma
            år myntade vi parollen om alliansfrihet i fred. Det syftade till
            neutralitet i krig och har följt med oss under många år sedan
            dess.
          </note>
          <note>
            År 1949 var också året då Mao Zedong tog över Kina. Tage Erlander
            hade precis börjat sin statsministerperiod. Det svenska flygvapnet
            moderniserades och tillfördes det då hypermoderna Flygande tunnan,
            och i juni samma år upphörde vi faktiskt med den svenska köttransoneringen.
            Allt det där kan låta som en svunnen tid, och det är det också.
            Det är väldigt olikt den värld vi upplever i dag, 65 år senare,
            och jag tror inte att någon här inne skulle våga sätta likhetstecken
            mellan 1949 och 2014 – det räcker med att öppna en kartbok för
            att se att mycket har förändrats i sina grundvalar.
          </note>
          <note>
            Trots alla förändringar är dock Sverige i dag, precis som 1949,
            militärt alliansfritt. Världen har förändrats på så väldigt många
            olika sätt, men vi utgår faktiskt mer eller mindre från ungefär
            samma karta som den vi hade 1949. Nu har vi dessutom en regering
            som har valt att ta ett ordentligt kliv tillbaka i tiden genom
            att i regeringsförklaringen säga att alliansfriheten inte bara
            har tjänat oss väl utan tjänar oss väl än i dag.
          </note>
          <note>
            Det innebär att regeringen Löfven lämnar den överenskommelse
            den dåvarande regeringen Persson gjorde med de borgerliga partierna.
            Det beklagar jag. Vi ska nu tydligen tillbaka till det som gällde
            innan socialdemokratin moderniserades i de här frågorna, och ibland
            ställer man sig nästan frågan hur länge det dröjer innan vi återigen
            börjar tala om neutralitet.
          </note>
          <note>
            Fru talman! Jag vill tacka försvarsministern för svaret. Det
            är väl uppenbart att vi inte håller med varandra, men jag tycker
            också att svaret är fullt av motsägelser. Å ena sidan vill regeringen
            se mer av försvars- och säkerhetspolitiskt samarbete, vilket är
            bra. Å andra sidan får samarbetet inte ske med den enda organisation
            i världen som faktiskt har någon reell försvarspolitisk kapacitet.
            Dessutom får det bara ske i fredstid och alltså inte då man verkligen
            behöver ett försvarspolitiskt samarbete, nämligen i händelse av
            krig. Försök hitta logiken i det, den som kan.
          </note>
          <note>
            Vidare vill regeringen fördjupa samarbetet med Nato, och det
            är bra. Men om vi nu ska vara med och bidra med svenska soldater,
            svenskt försvarsmateriel och svenska skattepengar, varför då inte
            se till att vi också får tillbaka det al lra viktigaste Nato kan
            erbjuda, nämligen säkerhetsgarantier?
          </note>
          <note>
            Vi ska inte heller åta oss ömsesidiga försvarspolitiska förpliktelser,
            håller regeringen som ett mantra. Det har vi dock redan gjort.
            Genom en solidaritetsförklaring har vi förbundit oss att försvara
            våra grannländer i händelse av krig. Den solidaritetsförklaringen
            har regeringen kvitterat i sin regeringsförklaring. Vi har alltså
            en regering som gärna åtar sig förpliktelser gentemot andra länder,
            men vi ska inte ta emot de förpliktelser vår omvärld vill åta
            sig gentemot oss. Det är mycket märkligt.
          </note>
          <note>
            Återstår gör väl då argumentet att man inte ska utmana slutsatserna
            från Försvarsberedningen. Det står där att vårt samarbete med
            Nato ytterst begränsas av att vi inte åtar oss försvarsförpliktelser,
            vilket vi i och för sig alltså redan gör genom solidaritetsförklaringen.
          </note>
          <note>
            Om nu beredningen är så avgörande vill jag gärna avsluta med
            en fråga. Det tog väl en vecka eller tio dagar från att den nya
            regeringen tillträdde till att Peter Hultqvist gick ut i medierna
            och talade om att återinföra värnplikten och att göra en utredning
            om det. Jag har läst igenom hela betänkandet från Försvarsberedningen,
            och det står ingenting om återinförd värnplikt där. Däremot står
            det på flera ställen om vikten av det frivilliga personalförsörjningssystemet.
          </note>
          <note>
            Om försvarsministern inte vill utreda Nato med hänvisning till
            Försvarsberedningen, varför gick det då bra att kräva en utredning
            om återinförd värnplikt?
          </note>
          <note type="speaker">
            Anf. 105 HANS WALLMARK (M):
          </note>
          <note>
            Fru talman! Jag tycker att det är en värdefull interpellation
            som väckts av Johan Forssell. Den handlar i grunden om den utredning
            det hänvisas till, nämligen Fö 2013:B. Det är en utredning om
            Sveriges internationella försvarspolitiska samarbeten gjord av
            Tomas Bertelman. Jag tycker att den är kolossalt intressant, och
            jag tycker att det är bra att den har kommit till stånd.
          </note>
          <note>
            Om man ska försöka sammanfatta de oerhört välskrivna sidorna
            kortfattat kan man säga att Bertelman pekar på att vi axlar ett
            stort ansvar. Vi har ingått många olika sorters förpliktelser,
            och vi är med i mycket. Vi saknar dock en väsentlig komponent:
            Vi har inte det skydd som finns i Natos artikel 5. Vi har inte
            den typen av bindande säkerhetsgarantier.
          </note>
          <note>
            Då skulle en tanke kunna vara att två länder som inte har den
            här typen av bindande säkerhetsgarantier men som bidrar med väldigt
            mycket, nämligen Sverige och Finland, tillsammans skulle utreda
            förutsättningarna för att gå vidare och ta nästa steg, exempelvis
            ett Natomedlemskap och vad det skulle kunna vara för för- och
            nackdelar med det. Själv tillhör jag ett parti, Moderaterna, som
            har ett partistämmobeslut om att det långsiktigt vore bra för
            Sverige om vi blev Natomedlemmar. Men jag har full respekt för
            att det finns de som har andra åsikter. Just därför tror jag att
            det kunde vara klokt om vi kunde mötas i ett samtal, en dialog
            och ett utbyte, gärna mellan Sverige och Finland, om hur Nato
            ser ut och vad vi skulle kunna få ut av ett Natomedlemskap. Sverige
            och Finland har ju likartade omvärldsvillkor och likartade utmaningar.
          </note>
          <note>
            Jag delar försvarsministerns bild som han beskriver i sitt svar
            på Johan Forssells interpellation, att vi ser ett försämrat omvärldsläge
            efter den ryska aggressionen i Ukraina och Rysslands utmanande
            uppträdande i närområdet och att vi i det här läget måste vara
            realistiska när vi bedömer utvecklingen i närområdet. Jag tror
            att det är helt korrekt att det är den nya normalbild som har
            uppstått. Vi ser det i form av ökad övningsverksamhet från flera
            länder. Vi ser det i form av ökad militär närvaro från flera länder.
            Vi ser det alldeles uppenbart i olika former av kränkningar, incidenter
            och annat i luften, på vattnet och under vattnet.
          </note>
          <note>
            Därför tycker jag att det skulle kunna finnas ett skäl att just
            nu, i ett läge där vi ser den här normalbilden och när vi har
            Bertelmans utredning, föra ett resonemang och fundera kring ett
            Natomedlemskap.
          </note>
          <note>
            Jag tror dessutom att vi har ett fönster av möjligheter nu. Som
            jag uppfattar det är många Natoländer, inklusive USA, fullständigt
            öppna för att Sverige och Finland skulle kunna ansluta sig.
          </note>
          <note>
            Vi har själva rådigheten över våra beslut. Och jag tycker att
            det är viktigt att vi markerar mot omvärlden att beslut om ett
            Natomedlemskap ska fattas i Sveriges riksdag i Stockholm och i
            Finlands riksdag i Helsingfors. Det är vi själva som ska fatta
            detta beslut.
          </note>
          <note>
            Johan Forssell berörde också detta med solidaritetsförklaringen.
            Något som är återkommande vid mina besök i Estland, Lettland och
            Litauen är att de frågar: Vad menar Sverige med solidaritetsförklaringen?
            Hur långt sträcker sig den?
          </note>
          <note>
            Ove Bring, vår folkrättsexpert, menar att det finns en folkrättsligt
            bindande klausul i solidaritetsförklaringen. Därför skulle det
            vara intressant att höra om försvarsministern delar den slutsatsen.
          </note>
          <note>
            Avslutningsvis: Jag känner försvarsministern också som en stor
            folkbildningsvän, och jag delar försvarsministerns syn att utredningen
            är ett mycket välskrivet arbete. Borde vi inte ha ett folkbildningsarbete
            nu om den här utredningen? Varför inte remittera den från Försvarsdepartementet
            till olika organisationer, förbund och andra som är intresserade
            av att delta i den svenska försvarsdebatten? Låt dem inkomma med
            remissvar, synpunkter och tankar på den! Det kommer säkert att
            finnas de som är positiva till det som är skrivet där, och det
            finns säkert de som är negativa.
          </note>
          <note>
            Jag tycker att vi kan vara stolta över folkbildningstraditionen,
            och vi hade kunnat vara stolta om vi hade haft en försvarsminister
            som hade velat medverka till den svenska folkbildningsandan.
          </note>
          <note type="speaker">
            Anf. 106 JEFF AHL (SD):
          </note>
          <note>
            Fru talman! Moderaterna har under åtta år degenererat vår försvarsförmåga
            till att enbart kunna försvara Sverige på en plats under en vecka
            – detta under förutsättning att EU14 är uppfyllt, vilket aldrig
            kommer att ske med Moderaternas verklighetsfrånvända försvarspolitik.
            Det visar återigen den budget ni har presenterat gemensamt med
            övriga borgerliga partier. Jag anser att Moderaterna bör börja
            i rätt ände och upprusta vår förmåga i stället för att utreda
            Natomedlemskap och därefter föra en diskussion om sådana frågor.
          </note>
          <note>
            Johan Forsell tar inte hänsyn till att vi ligger i Rysslands
            uttalade intressesfär. Vi har i dag ingen möjlighet att värja
            oss mer än maximalt några dygn vid en rysk aggression. Ändå vill
            Johan Forssell och Moderaterna fortsätta det hasardspel med svenska
            folkets säkerhet som man under åtta år har bedrivit.
          </note>
          <note>
            Ryssland har inget intresse av att Gotland ska bli en Nato-ö.
            Ryssl and har visat att man är beredd att använda militärt våld
            för att försvara sina intressen. Ryssland har genomfört aggressioner
            mot två andra länder som flaggat för att gå med i Nato, först
            Georgien 2008, som för övrigt borde ha blivit en väckarklocka
            för alla, inklusive Socialdemokraterna, vilket inte skedde, och
            nu Ukraina, som även de har flaggat för att gå med i Nato.
          </note>
          <note>
            Svenska folket ska akta sig för Moderaterna och deras ansvarslöshet
            när det kommer till försvars- och säkerhetspolitik. Moderaterna
            har inget förtroendekapital kvar i försvars- och säkerhetspolitiska
            frågor.
          </note>
          <note>
            Vad vill då försvarsministern? Ska vi fortsätta med tandlösa
            fredstida samarbeten som inte ökar vår säkerhet mer än marginellt?
            Är det inte läge att åtminstone diskutera en försvarsallians med
            Finland, en försvarsallians som skulle ha tydliga defensiva intentioner?
            En majoritet av finska folket är för en sådan försvarsallians,
            och det finns finska försvarspolitiker som har uttryckt sig i
            den riktningen.
          </note>
          <note>
            Jag anser att det krävs en fördjupad diskussion och att vi inte
            enbart ska ha ett Natoperspektiv utan också ska se till vårt närområde
            och Finland, som i dag inte är med i Nato. Jag undrar vad försvarsministern
            anser om detta.
          </note>
          <note type="speaker">
            Anf. 107 Försvarsminister PETER HULTQVIST (S):
          </note>
          <note>
            Fru talman! Jag tackar så mycket för inläggen.
          </note>
          <note>
            Vi kan börja med att värdera det stora arbete som Försvarsberedningen
            gjorde. Där har man tittat på utvecklingen i USA, Kina, Asien,
            Ryssland, Ukraina, Europa, Oceanien – i stort sett alla delar
            av världen, också Mellanöstern. Därefter har man gjort en säkerhetspolitisk
            avvägning med, som jag tycker, både intressanta och relevanta
            prioriteringar.
          </note>
          <note>
            Det var inte så att Moderaterna i Försvarsberedningen reserverade
            sig mot detta i någon mening och förordade att vi skulle gå in
            i ett Natomedlemskap, utan där var även Moderaterna med och konstaterade
            att gränsen går vid kollektiva självförsvarsförpliktelser.
          </note>
          <note>
            Så ser sanningen och verkligheten ut, och det här var i maj i
            år. Frågan är då: Gäller det som sades i maj också i november?
          </note>
          <note>
            Jag menar att det här är en lite bredare fråga än bara den rent
            partipolitiska. Här handlar det om att så småningom få ihop en
            bred majoritet i riksdagen för en inriktningsproposition som vi
            förväntas återkomma med någon gång i vår, efter att ha fört omfattande
            diskussioner tillsammans med de andra partierna.
          </note>
          <note>
            I Försvarsberedningen markerade vi att det svensk-finska samarbetet
            ska utvecklas på ett djupt och ordentligt sätt. Vi pekade till
            och med på möjligheten att utbyta information om försvarsplanering.
            Jag och min motsvarighet i Finland och försvarsmakterna arbetar
            nu tillsammans med att ta fram en omfattande rapport om hur detta
            samarbete ska kunna fördjupas. Det gäller luftlägesinformation,
            användande av gemensamma ankarplatser, användande av alternativa
            flygbaser, utbyte av personal, övning, utbildning – en lång rad
            saker. Gemensamma förband finns också med i sammanhanget. Perspektivet
            är då fredstida. Vi kommer också att se över vilka lagförändringar
            och regelförändringar som är nödvändiga för att fördjupa samarbetet.
          </note>
          <note>
            Nordefco är en annan sak som vi var överens om och som vi utvecklade.
            Jag tror att vi hade 130 projekt tillsammans där förra året.
          </note>
          <note>
            När det gäller partnerskapet med Nato, som vi ingick 1994, har
            vi nu tre stora utmaningar framför oss: Nato Responce Force, Host
            Nation Support-avtalet, värdlandsavtalet, som riksdagen ska ta
            ställning till 2016. Vi har också EOP, där vi tillsammans med
            Finland, Australien, Jordanien och Georgien utgör en särskild
            grupp länder. Det gäller att ta initiativ där och vara med och
            utveckla samarbetet. Vi har också EU och FN, och utöver detta
            har vi den transatlantiska länken.
          </note>
          <note>
            Detta är alltså en omfattande utmaning att ta tag i och driva
            på i olika dimensioner och på olika nivåer. Det är något som måste
            utvecklas genom ett återkommande arbete i vardagen med deltagande
            i övningar, aktiviteter och internationella operationer där man
            jobbar tillsammans med ett brett perspektiv.
          </note>
          <note>
            Det här är något som vetter framåt. Det här är inte 1949, utan
            det är 2014 och framåt. Det här sysslade vi inte med på den tiden,
            men det gör vi nu. Det här har vi varit överens om, och det är
            en linje som vi följer.
          </note>
          <note>
            Min fråga är: Varför gäller inte det som gällde i maj också i
            november? Varför svajar ni?
          </note>
          <note type="speaker">
            Anf. 108 JOHAN FORSSELL (M):
          </note>
          <note>
            Fru talman! Det är intressant att Jeff Ahl från Sverigedemokraterna
            talar om vad som ligger i Rysslands intresse. Jag föredrar att
            tala om vad som ligger i vår nations intresse. Jag tror att Putin
            själv klarar av att berätta vad som ligger i hans lands intresse,
            och jag är inte säker på att det som ligger i Rysslands intresse
            ligger i Sveriges intresse.
          </note>
          <note>
            Det är intressant i försvars- och säkerhetspolitiken. Vänsterpartiet
            och Sverigedemokraterna utpekar ofta varandra som motpoler i politiken,
            men när det handlar om dessa frågor ser vi att den politiska skalan
            inte är avlång utan cirkelformad.
          </note>
          <note>
            När det handlar om försvarsfrågorna bildar Sverigedemokraterna
            och Vänsterpartiet något av en ohelig allians med isolationismen
            som främsta kännetecken. Vi såg prov på det i inställningen till
            Afghanistan, när det gällde insatsen i Libyen, när det gällde
            Nordic Battlegroup och så vidare.
          </note>
          <note>
            Man vill göra upp med den svenska tradition som har gjort vårt
            land starkt. Vi tar ansvar inte bara för det som händer inom vårt
            lands gränser utan också i omvärlden. Det vore beklagligt om vi
            släppte den idén.
          </note>
          <note>
            Jag vet inte om jag fick något riktigt svar från försvarsministern
            på min fråga om utredningar. Det tog kanske tio dagar så ville
            försvarsministern utreda värnpliktens återinförande, trots att
            han satte sin signatur under att det frivilliga personalförsörjningssystemet
            fungerar bra.
          </note>
          <note>
            Eftersom försvarsministern använde detta argument måste jag upprepa
            frågan: Varför går det bra att utreda det ena men inte det andra?
          </note>
          <note>
            Interpellationen handlar inte om ja eller nej till Nato. Den
            ha ndlar om huruvida vi ska utreda och göra en saklig prövning
            av Natofrågan eller inte.
          </note>
          <note>
            Jag tror att vi behöver få svar på våra frågor. Hur skulle detta
            påverka Sverige? Det handlar inte bara om krigstid utan också
            om fredstid när det gäller rekrytering av soldater, ny materiel
            och övningsverksamhet. Här inryms en rad aspekter på hur detta
            skulle påverka Sveriges möjlighet att föra en självständig utrikespolitik,
            vilket vi ofta hör om i debatten.
          </note>
          <note>
            Jag hoppas att vi kan vara eniga om att kunskap är bra. Det undanröjer
            missförstånd, rätar ut frågetecken och gör att debatten kan handla
            om de politiska skiljelinjer som finns.
          </note>
          <note>
            Jag har deltagit i många debatter med försvarsministern. Hade
            jag fått tio kronor varje gång försvarsministern uppmanade andra
            att släppa skygglapparna, tala klarspråk och våga se verkligheten
            hade det blivit en stor summa pengar.
          </note>
          <note>
            Jag hoppas att denna kloka inställning inte bara gäller i opposition
            utan också i regeringsställning, att det inte bara var tomma ord.
            Det är inte bra att tabubelägga sådana här viktiga frågor. Det
            skapar inte förtroende. Det är aldrig bra att sopa sådant här
            under mattan.
          </note>
          <note>
            Låt oss i stället ta vara på ambassadör Bertelmans synnerligen
            välskriv ­ na och välmotiverade utredning och se till att vi får
            en ordentlig prövning av frågan. Sedan kan vi utifrån mer fakta
            och kunskap ta denna debatt.
          </note>
          <note type="speaker">
            Anf. 109 HANS WALLMARK (M):
          </note>
          <note>
            Fru talman! I försvarsministerns förra inlägg pekade han på hur
            Försvarsberedningen funderat på en mängd olika områden. Han räknade
            upp i princip alla delar av världen och nämnde bland annat Mellanöstern.
            Det är alldeles riktigt. Vi har funderat och definierat hur det
            kan påverka rent säkerhetspolitiskt. Men ingenstans i Försvarsberedningens
            rapport kan vi läsa att man uttalar sig för ett erkännande av
            staten Palestina.
          </note>
          <note>
            Jag är dock inte förvånad över att S- och MP-regeringen framför
            detta. Det har varit ett kongressbeslut hos Socialdemokraterna,
            och det finns ett starkt vänstertryck från det regeringsunderlag
            denna regering vilar på.
          </note>
          <note>
            Men vi kan inte i Försvarsberedningens rapport och analys av
            Mellan ­ östern läsa ut att man är för att erkänna staten Palestina,
            snarare tvärtom – i alla fall om vi hade frågat merparten av ledamöterna.
          </note>
          <note>
            Precis som Johan Forssell påpekar är det inte en fråga om ja
            eller nej till Nato just nu utan en fråga om att vi borde analysera,
            fundera och resonera kring det. Det finns goda skäl till att ta
            detta steg. Det ena är den nya normalbilden, som försvarsministern
            själv redogör för i sitt svar. Det andra är att vi har Bertelmans
            utredning som är ett alldeles utmärkt dokument och som det finns
            anledning att fundera vidare på.
          </note>
          <note>
            Det skulle som sagt vara i svensk folkbildningstradition att
            försvarsministern skickade ut denna från Försvarsdepartementet
            på bred remiss, förde en dialog och inhämtade synpunkter. Jag
            tycker att man också skulle kunna göra det i ett format tillsammans
            med Finland så att man kan definiera och fundera igenom.
          </note>
          <note>
            Vad gäller icke besvarade frågor finns det en kvar , och det
            är den om solidaritetsförklaringen. Vad betyder den egentligen?
            Om den är folkrättsligt bindande har vi redan iklätt oss olika
            former av förpliktelser. Då kan man lika gärna ha den typ av säkerhetsförpliktelser
            som Nato erbjuder.
          </note>
          <note>
            Min kollega Johan Forssell sade att det var intressant att man
            från riksdagens talarstol definierar svensk politik i relation
            till vad Ryssland tycker, tänker och känner. Johan Forssell är
            en mycket snäll person. Jag skulle använda orden ”ogillar” eller
            ”direkt obra”. Svensk politik definieras i Sverige, inte i Moskva.
          </note>
          <note type="speaker">
            Anf. 110 JEFF AHL (SD):
          </note>
          <note>
            Fru talman! Man kan nästan tro att Moderaterna medvetet har nedrustat
            den svenska försvarsförmågan för att kunna föra denna typ av resonemang.
            Under åtta år valde ni att nedrusta Sveriges försvarsförmåga från
            dålig till ingenting.
          </note>
          <note>
            Ni ska inte stå här och tala om att vi ska ta beslut i riksdagen
            när ni har tagit beslut som har gått rakt emot intentionen att
            stärka vår säkerhetspolitiska profil i Norden. Vi är i dag ett
            säkerhetspolitiskt svart tomrum i Norden. Vi bidrar till att skapa
            instabilitet, och vi riskerar våra grannars säkerhet genom den
            oansvariga politik som ni har bedrivit.
          </note>
          <note>
            Floskler och fina ord höjer inte vår försvarsförmåga, oavsett
            vad Moderaterna tror. Överfallet på Georgien 2008 borde ha varit
            en ögonöppnare för alla i kammaren, inklusive försvarsministerns
            socialdemokrater som 2010 föreslog en nedrustning i den skuggbudget
            man lade fram tillsammans med Miljöpartiet och Vänsterpartiet.
          </note>
          <note>
            Låt mig återgå till frågan om försvarsallianser. Försvarsplanering
            och unilaterala, multilaterala och bilaterala solidaritetsförklaringar
            förstärker att vi redan har frångått vår alliansfrihet. Det är
            synd att försvarsministern inte vill fördjupa diskussionen om
            att ta klivet fullt ut och ingå en försvarsallians med Finland.
            Både vi och Finland har tydliga defensiva intentioner. Ett sådant
            steg skulle inte riskera att provocera fram en rysk aggression
            – något som Moderaterna inte har förståelse för att vi faktiskt
            kan göra.
          </note>
          <note>
            Gotland är en strategiskt viktig del i Östersjön, men ni tar
            inte hänsyn till det. Vi kan inte värja oss i dag med den nedrustade
            försvarsförmåga som ni har bidragit till.
          </note>
          <note type="speaker">
            Anf. 111 FREDRIK SCHULTE (M):
          </note>
          <note>
            Fru talman! Det råder ingen tvekan om att det försvarspolitiska
            läget har förändrats markant under det senaste året. Det föranleder
            att vi gör en del omprioriteringar i förhållande till vad som
            var fallet för bara några år sedan. Försvarsberedningen har konstaterat
            att det svenska försvaret behöver stärkas. Det gick vi i Alliansen
            till val på, och det satte försvarsministern sin namnteckning
            på i Försvarsberedningen. Det handlade om en anslagsökning på
            ungefär 4 miljarder under denna mandatperiod.
          </note>
          <note>
            Mot bakgrund av att det säkerhetspolitiska läget är mer oroande
            på grund av det som Putin håller på med i öst börjar vi på nytt
            få en situation i Sverige då vi på allvar börjar ifrågasätta i
            vilken utsträckning vi kan säkra vårt försvar. För två veckor
            sedan visade en opinionsundersökning att på grund av svenska folkets
            oro finns det för första gången sedan mätningarna började göras
            en majoritet för att Sverige ska ansluta sig till Nato.
          </note>
          <note>
            Detta föranleder att det bör göras en omprövning i frågan. Eftersom
            det finns en ny hotbild och ett folkligt stöd borde man ställa
            sig frågan om detta inte borde övervägas. Det är inte fråga om
            att ändra position gentemot Försvarsberedningens beslut, utan
            det handlar helt enkelt om att pröva förslaget.
          </note>
          <note>
            Jag ställer mig lite frågande till hur försvarsministern resonerar
            när han anklagar Moderaterna för att inte följa Försvarsberedningens
            överenskommelse.
          </note>
          <note>
            I överenskommelsen handlar det som sagt om upprustning på ungefär
            4 miljarder, och om man tittar på den budget som försvarsministern
            lagt fram ser det ut som att vi når de målen. Men samtidigt föreslår
            finansministern i andra änden att man ska slopa den nedsatta ungdomsarbetsgivaravgiften.
            Eftersom försvaret håller på att bli en av Sveriges största ungdomsarbetsgivare
            handlar det om ganska omfattande belopp. Vi pratar om i runda
            slängar 300 miljoner som försvinner från Försvarsmakten och som
            den socialdemokratiska regeringen inte kompenserar för.
          </note>
          <note>
            Om det är någon i den här kammaren som har frånträtt den överenskommelse
            man hade i Försvarsberedningen är det Socialdemokraterna, som
            nu gör en indirekt och dold besparing på försvaret. Jag skulle
            vilja veta hur försvarsministern ställer sig till detta.
          </note>
          <note>
            Sedan vänder jag mig till Sverigedemokraterna, som jag tycker
            för en närmast löjeväckande argumentation. Om man tittar på inflationen
            och räknar på hur stor försvarsbudgeten är i dag mot hur stor
            den var 2006 ser man att vi ligger kvar på exakt samma nivå.
          </note>
          <note>
            Vi har moderniserat och gjort en omställning av försvaret som
            har gjort det mer dugligt och anpassat till en ny tid. Därmed
            är det inte sagt att det inte finns utmaningar. Den försvarsorganisation
            vi har haft som ambition att implementera har inte blivit implementerad
            ännu, men att påstå att det skulle ha skett några drakoniska besparingar
            på försvaret är bara just detta: löjeväckande.
          </note>
          <note type="speaker">
            Anf. 112 Försvarsminister PETER HULTQVIST (S):
          </note>
          <note>
            Fru talman! Den här debatten börjar spänna över väldigt breda
            fält och många dimensioner.
          </note>
          <note>
            Det är min bestämda uppfattning att det tog lång tid innan Moderaterna
            blev tvungna att acceptera världen som den såg ut. Jag kommer
            ihåg det starka motståndet från det partiet när vi började peka
            på utvecklingen i Ryssland – hur man rustade upp, hur man övade,
            hur man blev alltmer auktoritär och hur man betedde sig på olika
            sätt.
          </note>
          <note>
            Inte förrän det som skedde i Ukraina inträffade blev det någon
            sorts förändring och acceptans för en mer realistisk verklighetsbild.
            Ni har ett bagage att släpa på här. Jag blir lite kluven när jag
            nu hör om den förändrade normalbilden och så vidare. Det var svårt
            att driva fram er till den insikten, men verkligheten tvingade
            er väl att anpassa er till slut.
          </note>
          <note>
            Det var mycket skönmålning och många oövervägda beslut under
            er tid, när ni hade ansvar för den här typen av frågor, men vi
            lyckades på något sätt ändå komma överens i Försvarsberedningen.
          </note>
          <note>
            Om man säger att vi skulle ha frånträtt någonting med ekonomin
            är frågan: Hur räknar man i den ekvationen in att vi med omedelbar
            verkan blev tvungna att lägga en och en halv miljard i nya pengar
            för att klara av det hål som blev efter den uteblivna affären
            med Schweiz? Det här är inte bara politisk retorik utan också
            realiteter. Det var mycket pengar man blev tvungen att plocka
            fram för att klara av en akut situation och för att över huvud
            taget kunna gå vidare.
          </note>
          <note>
            Nu står vi inför inriktningsbeslutet. Där kommer prövningens
            stund för oss allihop, om vi nu kan samla ihop oss till en fortsatt
            strategi. Då kommer vi till hur vi ska finansiera personal och
            materiel och hur vi ska klara av de internationella samarbetena.
            Jag hoppas att det fortfarande finns en majoritet nästa vår för
            någonting genomförbart bland de sex partier som nu har sagt sig
            stå bakom Försvarsberedningen i denna kammare.
          </note>
          <note>
            Vi har i regeringsförklaringen gjort tydligt att Natomedlemskap
            och ansökan inte är aktuellt för oss. Det är ingen nyhet för någon.
            Det motsatta hade varit en nyhet. Om man har den grundståndpunkten
            blir det inte särskilt logiskt att börja utreda ett Natomedlemskap.
            Man ska ha klart för sig att bara det att man utreder innebär
            en grundläggande förändring av hållningen när det gäller försvars-
            och säkerhetspolitiken. Det är en signal som kommer att tas emot
            på olika ställen och som är början på någonting annat.
          </note>
          <note>
            Det jag har lagt upp på bordet och berättat om här – alla samarbeten
            och utmaningar, där partnerskapet med Nato ingår – innebär en
            oerhörd kraftansträngning att klara av.
          </note>
          <note>
            Det jag säger om Finland är heller inga småsaker, för det är
            en positionsförflyttning. Jag hoppas att det noteras att jag säger
            att vi är beredda att titta på lagar och regelverk för hur vi
            ska ta oss fram i denna svåra fråga. Det är nya positioneringar.
            Jag är inte en man som vill gå händelserna i förväg i detta sammanhang,
            men regeringen har i regeringsförklaringen markerat att den svensk
            - finska utvecklingen är väldigt viktig inför framtiden.
          </note>
          <note type="speaker">
            Anf. 113 JOHAN FORSSELL (M):
          </note>
          <note>
            Fru talman! Jag konstaterar att Sverigedemokraterna står i den
            här kammaren och i praktiken vill ge Rysslands president Putin
            veto över svensk säkerhetspolitik. Jag tycker att det är ett oerhört
            märkligt ställningstagande, inte minst mot bakgrund av det mycket
            höga tonläge Sverigedemokraterna har i denna kammare.
          </note>
          <note>
            Vi får säkert anledning, försvarsministern, att återkomma till
            diskussionen om de satsningar ni nu genomför. Jag kan bara konstatera
            att i våras lovade Peter Hultqvist att han skulle ligga på en
            nivå som var 900 miljoner högre än Alliansens. I praktiken blev
            det minus 300 miljoner. Det är ett stort hopp mellan de högtidliga
            orden och den politik ni har presenterat, och det får vi säkert
            anledning att återkomma till.
          </note>
          <note>
            När Nato bildades 1949 fanns det 12 medlemsstater. I dag är siffran
            uppe i 28. Bara sedan det kalla krigets slut har 13 tillkommit,
            och samtliga är före detta öststater. I dag leds Nato av en norsk
            socialdemokrat. Det tycker jag väldigt väl illustrerar de förändringar
            som sker i socialdemokratin utlands. Jag hoppas att de någon gång
            också kan komma till Sverige.
          </note>
          <note>
            Det är klart att försvarsministern talar om Finland, men precis
            som gjorts klart i debatten många gånger tidigare kan det aldrig
            ersätta ett medlemskap i Nato. Det är två helt olika frågor. Bara
            en sådan sak som att vi talar om samarbete i fredstid – vi inser
            alla att ett försvarspolitiskt samarbete behövs framför allt i
            händelse av krig. Då finns det faktiskt bara en aktör som kan
            ge Sverige de säkerhetsgarantierna, och det är Nato.
          </note>
          <note>
            Jag tycker att det har varit en bra diskussion här, och vi får
            säkert anledning att återkomma till den. Jag har inte fått svar
            på min fråga om varför det gick bra att utreda värnplikten trots
            det som står i Försvarsberedningens förslag. Jag lämnar debatten
            med en kvardröjande fråga: Vad har egentligen försvarsministern
            emot att ge svenska folket mer kunskap i en fråga som är väldigt
            viktig för vår framtid?
          </note>
          <note type="speaker">
            Anf. 114 FREDRIK SCHULTE (M):
          </note>
          <note>
            Fru talman! Det blir lite löjligt, Peter Hultqvist, när du står
            här i talarstolen och argumenterar som om det är du som har försökt
            och försökt att få Moderaterna att inse det hot som finns i Putin.
            Du själv har varit försvarspolitisk talesperson för Socialdemokraterna
            under ett antal år och lagt fram budgetar där ni de facto föreslår
            besparingar på försvaret.
          </note>
          <note>
            Retoriken går inte ihop. I sådana fall borde vi ha fått se Socialdemokraterna
            lägga fram massiva satsningar på försvaret när ni satt i opposition,
            Peter Hultqvist, men det gjorde ni inte. Jag tycker att vore klädsamt
            om vi kunde hålla de värsta slagen under bältet borta från debatten.
          </note>
          <note>
            Vi var överens om att satsa 4 miljarder på försvaret. Regeringen
            lägger fram ett förslag om att satsa 4 miljarder på försvaret
            men tar sedan tillbaka 300 miljoner bakvägen genom att dubbla
            skatten på att anställa ungdomar. Försvarsministern kan inte svara.
            Han vägrar att ge svar på hur det kommer sig att man inte kompenserar
            försvaret för detta och varför man har valt att frångå överenskommelsen
            i Försvarsberedningen.
          </note>
          <note>
            Försvarsministern pratade om att man var tvungen att täppa igen
            luckor från att Schweiz inte köpte JAS-plan. Gör du så, Peter
            Hultqvist? Säljer du fällen innan björnen är fälld? Jag tror inte
            att det var någon här inne som seriöst hade intecknat de pengarna.
            Det är upp till Schweiz att avgöra om de vill köpa våra JAS-plan.
            Om de inte gör det måste vi planera efter de förutsättningarna.
          </note>
          <note>
            Vi kan trygga Sveriges säkerhet genom att gå med i Nato. Men
            det är inte ens det som vi står här i kammaren och argumenterar
            för, utan vi argumenterar här för att utreda vilka konsekvenser
            det skulle få.
          </note>
          <note>
            Socialdemokraterna har inte gett svar på vad som är så hemskt
            med Nato. Vi vet varför Sverigedemokraterna inte gillar Nato och
            inte vill trygga Sveriges säkerhet. Det är därför att de inte
            gillar samarbete med andra länder. Men jag tycker att det är beklagligt
            att Socialdemokraterna inte kan ge ett rakt svar.
          </note>
          <note type="speaker">
            Anf. 115 Försvarsminister PETER HULTQVIST (S):
          </note>
          <note>
            Fru talman! När det gäller ekonomin i Försvarsmakten kan jag
            bara säga: Det Johan Forssell med viss frenesi talar om som ett
            vallöfte var något vi gav som ett erbjudande när Försvarsberedningen
            skulle avsluta sitt arbete. Det var 900 miljoner mer. Det ni svarade
            med var 75 miljoner. Det tackade vi nej till.
          </note>
          <note>
            Vi är ett parti bland många, så vi kan inte diktera villkoren
            för alla andra. Men ni var en del av problemet. Ni tackade nej
            till detta och erbjöd 75 futtiga miljoner. Det skulle ha varit
            närmast skrattretande att ta det budet. Det var ett skambud. Jag
            tycker att man kan påminna om det.
          </note>
          <note>
            Utifrån de politiska förutsättningar som föreligger har vi gjort
            en överenskommelse i regeringen med Miljöpartiet om att följa
            den nivå som anknyter till Alliansens plus att vi lägger till
            1 ½ miljard .
          </note>
          <note>
            Det är något som även Moderaterna i regeringsställning hade tvingats
            att bli konfronterad med, om ni mot all förmodan hade vunnit valet.
          </note>
          <note>
            Jag vet inte hur förberedda ni var. Jag har i alla fall viss
            insyn i hur det var på departementet när jag kom dit. Det var
            frågan om att lösgöra pengar med rätt omedelbar verkan, och det
            är en realit et. Om ni tror att 1 ½ miljard är småpengar som inte
            betyder något tror ni fel.
          </note>
          <note>
            Det är självklart att Nato, Sverige och Finland är olika frågor.
            Jag har definitivt inget emot kunskap. Den här debatten sprider
            eventuellt någon sorts kunskap. Seminarier som nu genomförs på
            olika ställen sprider någon sorts kunskap.
          </note>
          <note>
            Ni tycks vara fixerade vid att det är endast Regeringskansliets
            agerande som kan bidra till folkbildning. Jag har en bakgrund
            i ABF, en folkbildningsorganisation, och tror att det är ett bättre
            forum för att föra debatter om Sveriges framtid än att Regeringskansliet
            ska diktera vilka utredningar som ska remitteras.
          </note>
          <note>
            Överläggningen var härmed avslutad.
          </note>
          <note>
            § 10 Svar på interpellation 2014/15:106 om Medelhavsinstituten
          </note>
          <note type="speaker">
            Anf. 116 Statsrådet HELENE HELLMARK KNUTSSON (S):
          </note>
          <note>
            Fru talman! Per Bill har med anledning av den aviserade neddragningen
            av Medelhavsinstitutens anslag i budgetpropositionen frågat mig
          </note>
          <note>
             vilket besked som gäller, det som givits i budgetpropositionen
            eller det som givits i intervju i Sveriges Radio,
          </note>
          <note>
             vilken beredning som har föregått regeringens avisering till
            riksdagen att avsluta den statliga finansieringen till Medelhavsinstituten
            samt
          </note>
          <note>
             vilken signal som jag tror att detta skickar om humaniora som
            vetenskap vid de svenska universiteten.
          </note>
          <note>
            Jag meddelade i måndags i ett pressmeddelande att de svenska
            Medelhavsinstituten även fortsatt kommer att få direkta verksamhetsbidrag
            och att aviseringen om minskat verksamhetsbidrag för 2016 och
            2017 inte längre är aktuell efter att vi har granskat institutens
            finansieringsmöjligheter.
          </note>
          <note>
            Medelhavsinstituten har utöver de direkta verksamhetsbidragen
            även externfinansiering av verksamheten från till exempel Vetenskapsrådet.
            Instituten har dock kostnader för drift och underhåll av fastigheterna,
            och de direkta verksamhetsbidragen från staten behövs därför bland
            annat för att bidra till att täcka de driftskostnaderna.
          </note>
          <note>
            Som jag även framförde i en radiointervju är det självklart att
            en ny regering behöver ta ett helhetsgrepp i en budgetprocess
            och se över alla anslag i syfte att finansiera viktiga reformer.
          </note>
          <note>
            Vi har sedan budgetpropositionen presenterades haft kontakter
            med Medelhavsinstituten och naturligtvis tagit del av de synpunkter
            i frågan som har inkommit från både enskilda individer och olika
            typer av organisationer. Jag har tagit till mig av de farhågor
            som har väckts kring institutens möjligheter till alternativ finansiering.
            Därför väljer vi nu att fortsätta vårt direkta verksamhetsbidrag
            till instituten.
          </note>
          <note>
            Jag vill avsluta med att besvara P er Bills tredje och sista
            fråga om vilken signal jag tror att detta sänder om humaniora
            som vetenskap vid de svenska universiteten.
          </note>
          <note>
            Humaniora och samhällsvetenskap har varit mindre prioriterade
            av de borgerliga partiernas forskningspolitik. De två senaste
            forsknings- och innovationspropositionerna har innehållit få eller
            inga som helst satsningar på de forskningsområdena.
          </note>
          <note>
            Regeringen har därför valt att öka stödet till just humaniora
            och samhällsvetenskap och föreslår i budgetpropositionen en satsning
            om 125 miljoner kronor för ökad kvalitet i utbildningar inom humaniora
            och samhällsvetenskap samt stöd till lärar- och förskollärarutbildningar.
            För 2016 beräknar regeringen att stödet ska öka ytterligare till
            250 miljoner kronor för ökad kvalitet.
          </note>
          <note>
            Jag har fått god möjlighet att på allvar sätta mig in i Medelhavsinstitutens
            verksamhet, som spänner över många fält och berör både forskning
            och utbildning på olika nivåer inom humaniora och samhällsvetenskap,
            liksom fältarkeologisk verksamhet men också främjande av en bredd
            av olika kulturverksamheter.
          </note>
          <note>
            Medelhavsinstituten är ett slags forskningens infrastruktur för
            humaniora och samhällsvetenskap, och instituten är viktiga noder
            i ett större nätverk av internationella forskningsinstitut. Därför
            har de en viktig funktion som kontaktytor för möten av olika slag
            mellan människor men också mellan kulturer.
          </note>
          <note>
            Regeringen har redan visat sin avsikt att stödja humaniora och
            samhällsvetenskap och prior iterar även framgent den mångfas etterade
            verksamhet som bedrivs vid Svenska forskningsinstitutet i Istanbul,
            vid Svenska institutet i Aten, vid Svenska institutet i Rom och
            vid Stiftelsen San Michele på Capri.
          </note>
          <note type="speaker">
            Anf. 117 PER BILL (M):
          </note>
          <note>
            Fru talman! Tack för svaret, ministern för högre utbildning och
            forskning! Det är ett glädjande svar. Men samtidigt är det ett
            lite oroande svar som ger upphov till en del följdfrågor.
          </note>
          <note>
            Låt oss börja med det som är positivt. Det är naturligtvis att
            vi kan rädda de tre instituten. De är bra för vår forskning, för
            vår utbildning och dessutom för kulturverksamhet och nätverkande.
            Det tycks vi numera vara överens om. De är bra också därför att
            de är en del av vårt historiska och kulturella arv. De är mycket
            strategiskt belägna.
          </note>
          <note>
            Det gäller till exempel ökad kunskap om Turkiet. Det är svårt
            att hitta något område i världen där det för tillfället är viktigare
            att få ökad förståelse. Det är, fru talman, i ständigt nyhetsfokus.
          </note>
          <note>
            Instituten är en mötesplats för människor för att kunna ha seminarier,
            föra diskussioner och lära sig. Jag kommer själv ihåg en trevlig
            utskottsresa till Istanbul, där jag hade förmånen att träffa forskare,
            studenter och andra som verkligen kunde ge utskottet en ökad kunskap
            om vad som händer i Turkiet för tillfället, hur det ligger till
            med ren företagsamhet men också det säkerhetspolitiska läget.
            Det var mycket givande.
          </note>
          <note>
            Om vi då går över till det tråkiga: Varför föreslog ministern
            en nedläggning av Medelhavsinstituten? Och varför valde ni att
            göra det utan någon typ av motiv?
          </note>
          <note>
            På s. 308 i bilagan för utgiftsområde 16 får man bläddra långt
            ned för att komma till rubriken 10.3.13 3:13 Särskilda utgifter
            för forskningsändamål. Och inte ens av tabellen som finns där
            kan man se vad som är på gång, utan man måste ta sig ned till
            regeringens överväganden, ungefär tio rader ned, där man ser att
            det står:
          </note>
          <note>
            ”Regeringen beräknar att anslaget minskar med 12 miljoner kronor
            2016 och med ytterligare 10 miljoner kronor fr.o.m. 2017. Minskningen
            avser bidragen till de svenska medelhavsinstituten. Finansieringen
            från staten till instituten avslutas därmed.”
          </note>
          <note>
            Det får sägas vara en ganska abrupt avslutning på något som har
            pågått i många årtionden. Frågan blir då vilka kontakter ministern
            hade med instituten och de berörda svenska universiteten, till
            exempel Lunds universitet och Uppsala universitet, innan ni föreslog
            de här neddragningarna.
          </note>
          <note type="speaker">
            Anf. 118 Statsrådet HELENE HELLMARK KNUTSSON (S):
          </note>
          <note>
            Fru talman! Jag vill tacka Per Bill för ytterligare frågor.
          </note>
          <note>
            Som jag har sagt tidigare har en ny regering väldigt kort tid
            på sig att bereda en budget. Och det är inte enskilda ministrar
            som föreslår en budget, utan det är en samlad regering. Vi är
            en tvåpartiregering. De två partierna ska förhandla. Men vi ska
            också förhandla med ytterligare partier här i riksdagen eftersom
            vi är en minoritetsregering.
          </note>
          <note>
            Allt gjordes under en kort period, precis som 2006 när den borgerliga
            regeringen tillträdde. Då beslutade man att lägga ned Arbetslivsinstitutet
            på ungefär lika många veckor. Men det var ett skarpt förslag som
            började gälla från halvårsskiftet 2007. Jag vet inte exakt hur
            mycket underlag man hade för beslutet och hur mycket kontakter
            man hade hunnit ha vid den tidpunkten. Men det är som sagt väldigt
            kort tid.
          </note>
          <note>
            När det här aviserades upplevde vi däremot att vi, eftersom det
            var en avisering och inte ett skarpt beslut för 2015, kunde ta
            den tiden till att titta på finansieringsmöjligheter för instituten
            och om det skulle gå att hitta andra. Instituten är duktiga på
            att få andra anslag och har många övriga anslag från både privata
            givare och från Vetenskapsrådet. Det var alltså det vi tänkte
            göra.
          </note>
          <note>
            Nu blev det sådan stor oro för detta och för institutens framtid
            att vi bestämde oss för att göra det betydligt snabbare. Efter
            det hade vi självklart mycket kontakt med de berörda och tog in
            deras sakkunskap. Då fick vi även klart för oss att det inte går
            att dra in basstödet eftersom det i huvudsak går till fastigheterna
            och till skötsel och drift av fastigheterna.
          </note>
          <note>
            Det kan kännas som en hög kostnad för ett antal fastigheter,
            men det är fastigheter med stora kulturvärden och ofta äldre fastigheter.
            Då blir driften ganska dyr. Och det är väldigt svårt att hitta
            externa anslag eller andra anslag för just fastighetsdrift. Därför
            väljer regeringen nu att stå fast vid det extra, fasta anslaget
            direkt från regeringen för just fastighetsunderhåll och skötsel.
          </note>
          <note>
            Regeringen har aldrig velat hota institutens existens.
          </note>
          <note type="speaker">
            Anf. 119 PER BILL (M):
          </note>
          <note>
            Fru talman! Socialdemokraterna och Miljöpartiet valde inför valet
            att inte förbereda en gemensam budget. Det kanske var valtaktiskt
            smart, men det innebär att regeringsdugligheten blir sämre. Vi
            använde åtminstone två och ett halvt år till att förbereda oss
            innan vi vann valet 2006. Jag tror att det hade varit en god investering
            även för S och MP.
          </note>
          <note>
            Den nya riksdagsordningen och det faktum att vi har tidigarelagt
            våra riksdagsval med en vecka har givit nya regeringar längre
            tid, inte kortare tid, för att förbereda sin budget. Jag tycker
            nog att den här typen av slarvigheter är ett problem. Jag tror
            att ministern håller med om att det hade varit bättre att prata
            med instituten i förväg och att ringa till de större universiteten
            eller träffa dem för att höra hur pass viktiga instituten är.
          </note>
          <note>
            Både jag och ministern har en bakgrund i kommun eller landsting.
            Det är likadant där. Om man skulle föreslå att en skola ska läggas
            ned, vill man naturligtvis – oavsett vilket parti man kommer ifrån
            – ta reda på vilka effekter det får. Man försöker då prata med
            lärare och med elever och deras föräldrar. Sedan tvingas man ibland
            ta tuffa beslut.
          </note>
          <note>
            Vår demokrati bygger på väl underbyggda underlag, och här finns
            det ett problem med att ni valde att inte förbereda er. Jag lastar
            inte ministern för det eftersom det naturligtvis var ett strategiskt
            beslut som togs på en annan nivå. Men det är svårare att göra
            något bra om man inte har förberett sig i ett par tre år, vilket
            kommer att visa sig på fler områden.
          </note>
          <note>
            När jag läser delar av interpellationssvaret blir jag glad att
            ministern skriver att det inte längre är aktuellt att lägga ned
            instituten och att de är viktiga delar och noder, en forskningens
            infrastruktur, för humaniora och samhällsvetenskap. Jag håller
            med till hundra procent. Frågan blir då varför man lägger ned
            något som man ett par veckor senare kommer fram till är forskningsinfrastruktur
            och extremt viktigt.
          </note>
          <note>
            Tänk om vi inte hade fått en debatt i samhället! Då hade det
            funnits risk för att det som stod på s. 308 långt ned i en kommentar
            hade blivit verklighet efter ett år. Det hade verkligen inte gynnat
            svensk forskning i allmänhet och humaniora och samhällsvetenskap
            i synnerhet.
          </note>
          <note type="speaker">
            Anf. 120 Statsrådet HELENE HELLMARK KNUTSSON (S):
          </note>
          <note>
            Fru talman! Det var som sagt inte ett förslag om att lägga ned
            eller ett nedläggningsbeslut. Det var en avisering för 2016–2017
            om att det direkta stöd som betalas ut från regeringen skulle
            upphöra. Som jag sade i ett tidigare inlägg var det inte för att
            hota verksamheten eller institutens existens utan för att undersöka
            om det fanns alternativ finansiering. Det hade vi ett helt år,
            2015, på oss att titta på och just diskutera med de berörda.
          </note>
          <note>
            Precis som Per Bill säger blev det en väldig diskussion om detta,
            och vi tog då kontakt med de berörda för att snabbutreda om det
            över huvud taget var möjligt att hitta alternativ finansiering.
            När vi hade haft de samtalen och fått sakunderlagen stod det klart
            att nästan hela direktanslaget går till fastighetsskötsel och
            att det är svårt att hitta andra anslag för den typen av verksamhet.
            Därför fanns det ingen alternativ finansiering.
          </note>
          <note>
            Det var absolut inget ifrågasättande av verksamheten. Vi tycker
            att den är väldigt viktig, både för forskningen och för utbildningen.
            Det handlar också om kulturutbyte. Per Bill tar själv upp institutet
            i Istanbul. Där handlar det om samhällsvetenskap och att just
            ta del av och ha utbildningar om hur det turkiska samhället utvecklas
            och den typen av utbyte.
          </note>
          <note>
            San Michele har en annan profil. Där handlar det kanske mer om
            kulturverksamhet och författarverksamhet. Men allt det här är
            viktigt på många stora områden. Regeringens förslag var alltså
            aldrig att vare sig lägga ned instituten eller hota deras existens.
            Vi ville titta på alternativ finansiering, och det hade vi ett
            helt år på oss att göra. Vi valde att göra det betydligt snabbare
            och kan därför lämna beskedet redan nu.
          </note>
          <note type="speaker">
            Anf. 121 PER BILL (M):
          </note>
          <note>
            Fru talman! Jag vill tacka Helene Hellmark Knutsson för ett ärligt
            och rakt svar i debatten.
          </note>
          <note>
            Eftersom jag har ägnat mig åt utbildningspolitik i riksdagen
            i ett antal år kan jag ge ministern ett litet tips: Många av de
            små och medelstora anslagen under ministerns utgiftsområde får
            väldigt tydlig effekt ända ned på enskilda delar av ett universitet.
            Jag hoppas därför att det här kan vara lite av en väckarklocka
            och att ni verkligen använder det kommande året till att i detalj
            titta på vad som döljer sig bakom varje utgiftspost.
          </note>
          <note>
            Under mina 20 år i riksdagen har det inte på något annat utgiftsområde
            som jag har jobbat med varit så otroligt tydligt att den exakta
            summan pengar som är avsatt är vad universitetet eller institutet
            har att rätta sig efter och ingenting annat. Det ser man när man
            kommer dit.
          </note>
          <note type="speaker">
            Anf. 122 Statsrådet HELENE HELLMARK KNUTSSON (S):
          </note>
          <note>
            Fru talman! Tack för tipset, Per Bill! Det är också det som vi
            i samarbetsregeringen tänker göra. Vi ska ägna tiden åt att föra
            dialog med universiteten, med olika lärosäten, högskolor och många
            andra som finns inom forskningsvärlden och som är engagerade i
            frågor om högre utbildning. Det har vid olika tillfällen sagts
            att det har varit brist på dialog under den förra regeringen,
            så det är någonting som vi i allra högsta grad tänker ta till
            oss så att vi kan lämna tydliga besked.
          </note>
          <note>
            Det är väldigt viktigt för den här regeringen att satsa på just
            humaniora och samhällsvetenskap. Därför finns det 125 miljoner
            i kvalitetshöjningspengar, precis som jag sade i mitt inledande
            inlägg, för att stärka kvaliteten i högre utbildning när det gäller
            samhällsvetenskap, humaniora och också lärarutbildningarna.
          </note>
          <note>
            Jag hoppas att det nyvunna engagemanget för humaniora och samhällsvetenskap
            från den borgerliga sidan också kommer att leda till att vi kan
            hitta ett samarbete här i riksdagen för att se till att anslagen
            blir 125 miljoner nästa år och kanske 250 miljoner året därpå.
            Det är upp till riksdagen att fatta beslut om det inom några veckor,
            och det ser jag fram emot.
          </note>
          <note>
            Jag tackar så mycket för den här interpellationsdebatten.
          </note>
          <note>
            Överläggningen var härmed avslutad.
          </note>
          <note>
            § 11 Svar på interpellation 2014/15:105 om civilanställda inom
            polisen
          </note>
          <note type="speaker">
            Anf. 123 Statsrådet ANDERS YGEMAN (S):
          </note>
          <note>
            Fru talman! Krister Hammarbergh har frågat mig vilka åtgärder
            jag avser att vidta för att öka antalet civilanställda inom polisen.
          </note>
          <note>
            Jag vill börja med att tacka Krister Hammarbergh för att jag
            har få tt möjlighet att komma till riks dagen och diskutera polisfrågor.
            Det är alltid lika intressant och spännande.
          </note>
          <note>
            För att polisen ska kunna utveckla och bedriva en bra och effektiv
            verksamhet behöver organisationen en blandning av olika kompetenser.
            Utöver poliser behövs civilanställda med annan kompetens än den
            polisiära. Det gäller såväl specialistkunskap på olika områden
            som administrativt stöd inom kärnverksamheten. Under åren 2008–2010
            minskade antalet civilanställda inom polisen. Även andelen civilanställda
            i förhållande till andelen poliser minskade.
          </note>
          <note>
            Mot bakgrund av att det fanns en oro över att organisationen
            hade för få civilanställda i förhållande till antalet poliser
            begärde riksdagen 2012 genom ett tillkännagivande att regeringen
            skulle vidta åtgärder för att komma till rätta med problemet att
            det finns för få civilanställda inom polisen.
          </note>
          <note>
            Antalet civilanställda har ökat under senaste åren och uppgick
            vid utgången av 2013 till 8 577.
          </note>
          <note>
            Från och med den 1 januari 2015 kommer den nya Polismyndigheten
            att finnas på plats. Ansvaret för kompetensförsörjningen kommer
            i den nya Polismyndigheten att ligga samlat under en personalavdelning.
            Den nya Polismyndigheten kommer därmed att ha bättre förutsättningar
            än den nuvarande organisationen att använda sina resurser flexibelt
            och mer effektivt. Detta bedömer jag kommer ha god påverkan på
            kompetensförsörjningen, inte minst mot bakgrund av förslagen i
            propositionen 2013/14:232 Utökade befogenheter för civilanställda
            inom Polismyndigheten och Ekobrottsmyndigheten .
          </note>
          <note type="speaker">
            Anf. 124 KRISTER HAMMARBERGH (M):
          </note>
          <note>
            Fru talman! Bakgrunden till interpellationen är att Socialdemokraterna
            under lång tid i opposition drev tesen att polisen behöver fler
            civilanställda så pass hårt att man 2012 med Sverigedemokraternas
            hjälp drev igenom ett så kallat tillkännagivande här i riksdagen.
            Tillkännagivandet innebar att den dåvarande regeringen skulle
            återkomma med förslag till hur antalet civilanställda kunde ökas.
          </note>
          <note>
            Nu är det den här regeringens sak att behandla detta tillkännagivande,
            därav bakgrunden till min interpellation.
          </note>
          <note>
            Anders Ygeman var inte rättspolitisk talesperson före valet.
            Det var hans nuvarande chef Morgan Johansson. Jag utgår ifrån
            att Socialdemokraterna inte byter politik för att olika personer
            kommer i ansvarsställning, utan jag utgår fortsättningsvis ifrån
            att partiet för samma politik, även om man nu och då byter företrädare.
          </note>
          <note>
            Det är intressant att titta på vad Socialdemokraterna har sagt
            före valet. Man kan följa en mängd olika uttalanden i medierna,
            och jag skulle slösa bort min tid helt hållet om jag citerade
            alla. Men några citat kan vara intressanta.
          </note>
          <note>
            I Sydsvenskan den 23 oktober 2012 säger Morgan Johansson, då
            ansvarig, att man vill ange en inriktning och att man har öronmärkt
            pengar. Det var viktigt för Socialdemokraterna att man öronmärkte
            pengar i budgeten till fler civilanställda.
          </note>
          <note>
            Den 28 februari 2012 ville rikspolischefen att polisen skulle
            ha färre uppgifter bland annat när det gällde fylleceller och
            liknande. Morgan Johansson tyckte att det var bra att polisen
            tänker i nya konstruktiva termer, men såg hellre att man funderade
            på att öka antalet civilanställda. Det var viktigt för Socialdemokraterna.
          </note>
          <note>
            Själv uttalar han nu i år – den 8 maj 2014 – i Svenska Dagbladet:
            ”Anställ fler civilans tällda”. Det var budskapet före valet.
          </note>
          <note>
            I Almedalen deltog den rättspolitiske talespersonen i en debatt.
            Han framhöll då att det behövs bättre utbildning och kompetensutveckling,
            men också fler civilanställda. Det var viktigt ända in på sommaren.
          </note>
          <note>
            Det var viktigt även i slutet av augusti: ”S-kritik mot Alliansens
            utspel”. Det behövs fler civilanställda i polishusen, enligt den
            rättspolitiske talespersonen Morgan Johansson.
          </note>
          <note>
            Även på Security User återkommer budskapet: Vi behöver fler civilanställda
            i polishusen.
          </note>
          <note>
            I slutet av valrörelsen när vi alla partiföreträdare fick en
            möjlighet att berätta om vår rättspolitik skrev den rättspolitiske
            talespersonen Morgan Johansson att de besparingar som pågår för
            att få ned underskotten medför att civilanställda får sluta. Det
            var så omvärlden fungerade i september 2014, ett par veckor före
            valet.
          </note>
          <note>
            I tidningen Advokaten säger Morgan Johansson att man vill ha
            fler civilanställda.
          </note>
          <note>
            Nu frågar jag mig om Anders Ygeman anser att Morgan Johansson
            hade fel. Regeringen har ju behandlat tillkännagivandet. Det som
            regeringen skriver i budgetpropositionen är att det ska inrättas
            en polismyndighet efter nyår. Man säger vidare att polismyndigheten
            själv borde få avgöra detta.
          </note>
          <note>
            Borta är talet om fler civilanställda. Borta är talet om öronmärkta
            pengar. Faktum är att när man läser budgetpropositionen verkar
            den i väldigt stor utsträckning sammanfalla med den reservation
            som allianspartierna gjorde när tillkännagivandet antogs.
          </note>
          <note>
            Då är min fråga: Anser du att Morgan Johansson hade fel när han
            drev den här politiken?
          </note>
          <note type="speaker">
            Anf. 125 Statsrådet ANDERS YGEMAN (S):
          </note>
          <note>
            Fru talman! Jag börjar med att svara på den sista frågan: Nej,
            jag anser inte att Morgan Johansson hade fel. Det är ganska ovant
            att svara på frågor i den här talarstolen. Jag skulle kanske börja
            med det, så att det inte råder något tvivel.
          </note>
          <note>
            Man kan ju undra vad interpellanten själv har för uppfattning.
            Han började med att säga att Morgan Johansson driver tesen att
            det behövs fler civilanställda. Ja, jag är alldeles säker på att
            civilanställdas bidrag är väldigt viktigt för polisens arbete.
            Det vore omöjligt att bedriva polisverksamhet utan civilanställda.
          </note>
          <note>
            Ett tillrättaläggande: Min chef är statsministern. Det är inte
            justitieministern. Justitieministern är chef för departementet,
            men min chef är statsminister Stefan Löfven.
          </note>
          <note>
            Låt mig påminna om att det var Krister Hammarberghs regering
            som satte upp ett mål för hur många poliser vi skulle ha 2007.
            Sedan klarade man inte att leverera pengar för att ha råd att
            anställa dem. Man anställde poliser på krita.
          </note>
          <note>
            Det första som jag fick göra när jag kom till Justitiedepartementet
            var att läsa budgetförslaget från den förra regeringen. Den visade
            ett stort underskott. Hade vi gjort samma sak som Krister Hammarber
            gh och hans kolleger ville göra hade vi varit tvungna att säga
            upp civilanställda. Så var verkligheten. I stället för att läsa
            glada nyheter om ny rikspolischef och åtgärder mot idrottsrelaterad
            brottslighet skulle vi ha läst rubriker om civilanställda som
            sades upp. Det var därför vi sköt till 200 miljoner kronor mer
            2014 än vad alliansregeringen mäktade med att få fram – 200 miljoner
            kronor. Annars hade vi behövt säga upp civilanställda i dag.
          </note>
          <note>
            Ja, jag tycker att det behövs civilanställda. Ja, vi måste ha
            poliser, och vi måste finansiera dem. Därför är det glädjande
            att vi för 2015 har mer pengar än någonsin för polisverksamhet
            och att vi har fler civilanställda än på mycket, mycket länge.
          </note>
          <note type="speaker">
            Anf. 126 KRISTER HAMMARBERGH (M):
          </note>
          <note>
            Fru talman! Jag ska hjälpa ministern på traven när det gäller
            budgetförstärkningarna. Vi kan konstatera att den förra regeringen
            genomförde de största budgetförstärkningar som någonsin har gjorts
            inom polisen. Det är fakta som ministerns medarbetare på departementet
            lätt kan ta fram. Den lilla budgetförstärkning som sker för nästa
            år är sannolikt en av de absolut lägsta på många, många år. Det
            är lätt att kontrollera.
          </note>
          <note>
            Egentligen handlar interpellation en om att man säger en sak
            före valet och en annan efter valet. Det borde vara besvärande.
            Den politik ni före valet opponerade så kraftfullt mot söker ni
            nu stöd och argument för, Anders Ygeman. Ni har alltså vänt 180
            grader. Det har inte skett under en längre tid utan uppenbarligen
            inom loppet av några veckor, från september före valet till dess
            att budgetpropositionen började skrivas några veckor senare.
          </note>
          <note>
            Låt oss titta på lite fakta vad gäller antalet civilanställda.
            Varför var det en sådan katastrof att Socialdemokraterna år 2012
            behövde Sverigedemokraternas hjälp för att få igenom tillkännagivandet?
            Antalet civilanställda hade ökat kraftigt under ett antal år.
            I svaret plockas åren 2008–2010 ut. Det fanns 7 801 anställda
            år 2008 och 7 725 år 2010, en skillnad på 76 anställda i hela
            landet. Var det en sådan katastrof att det föranledde tillkännagivandet?
            Det frågar jag mot bakgrund av att antalet bara var 7 200 när
            Socialdemokraterna förlorade regeringsmakten. Det hade alltså
            fram till år 2010 tillkommit fler än 500 civilanställda under
            alliansregeringen. Under 2013 hade antalet vuxit till 8 577. Krisåret
            var antalet 8 457.
          </note>
          <note>
            Jag har svårt att ta till mig argumentationen. Om vi tittar på
            siffrorna kan vi se att det var en genomgående ökning. Då var
            Socialdemokraterna tvungna att klämma till med ett tillkännagivande
            som innebar att man skulle anställa fler. De driver den tesen
            veckorna före valet, byter fot efter valet och argumenterar på
            precis samma sätt som vi hade gjort. Jag tycker i grunden att
            ni fattat rätt beslut.
          </note>
          <note>
            Jag vill återkomma till varför ni drev den politiken 2012. Var
            siffrorna okända för er? Hade ni felaktiga faktaunderlag? Anser
            du att Morgan Johansson gjorde en felaktig bedömning? Ni hade
            uppenbarligen hamnat snett. Det kan du väl medge nu i efterhand
            när ni bytt politik?
          </note>
          <note type="speaker">
            Anf. 127 Statsrådet ANDERS YGEMAN (S):
          </note>
          <note>
            Fru talman! Krister Hammarbergh gör sig skyldig till något slags
            virtuell politikföring. Först säger han att det ena är fel, sedan
            det andra, och så är det första fel igen. Om han vill säga att
            jag ägnar mig åt årtalshoppande i statistiken gör han sig skyldig
            till ett av de värsta jag sett i kammaren genom att använda året
            1996.
          </note>
          <note type="speaker">
            (KRISTER HAMMARBERGH (M):
          </note>
          <u who="unknown" xml:id="i-5f20c50668e25a8d-0">
            <seg>
              Nej, år 2006.)
            </seg>
          </u>
          <note>
            År 2006? Förlåt, då tar jag tillbaka det. Rätt ska vara rätt.
            År 2006 hade vi 7 208 civilanställda, och i dag har vi 8 577.
            Antalet har alltså ökat dramatiskt, och det tror jag att både
            Krister Hammarbergh och jag är glada för.
          </note>
          <note>
            Min poäng är att vi inte har ändrat politik. Vi har skrivit av
            det tillkännagivande som riksdagen gjorde genom att tillföra medel
            så att vi har råd att ha den högsta andelen civilanställda någonsin.
            Jag är övertygad om att med de åtgärder som alliansregeringen
            vidtog och de m som vi nu vidtar kommer andelen civilanställda
            att öka. Det är min fasta övertygelse.
          </note>
          <note>
            Krister Hammarbergh slår sig för bröstet över de stora budgetförstärkningar
            som gjordes av den tidigare regeringen. Jag är den förste att
            applådera dem. De var bra. Det är ett av skälen till att vi har
            den situation vi har i dag, men det hade varit ännu bättre om
            man hade skjutit till lika mycket pengar när man anställde poliser.
            Polisverksamheten har dragits med stora underskott. Man har handlat
            poliser på krita. Man har inte haft pengar till lönen för de poliser
            man anställt. Om den tillträdande regeringen inte hade skjutit
            till resurser skulle vi nu ha haft varsel för civilanställda.
          </note>
          <note>
            När Krister Hammarbergh talar om marginella tillskott tycker
            jag att han borde fundera lite, för vi behöver varenda civilanställd
            vi har inom polisen. Därmed blir svaret återigen: Nej, Morgan
            Johansson hade inte fel, nej, vi har inte ändrat uppfattning,
            och jag tror, hur konstigt det än kan låta, att jag, Krister Hammarbergh
            och Morgan Johansson faktiskt är överens om de civilanställdas
            viktiga roll för polisens arbete och att vi behöver fler, inte
            färre, civilanställda.
          </note>
          <note type="speaker">
            Anf. 128 KRISTER HAMMARBERGH (M):
          </note>
          <note>
            Fru talman! Jag ber att få tacka för svaret. Jag konstaterar
            att i varje budget som alliansregeringen lade fanns resurserna.
            Problemet är att det är ni, Anders Ygeman, som lägger budgeten
            den här gången, inte vi. Det är därför lite svårt att uttala sig
            om resurserna för 2015 eftersom vi fortsatt inte har en alliansregering.
          </note>
          <note>
            Låt mig också konstatera att jag ser att det finns ett starkt
            stöd för den proposition vi från Alliansens sida lägger i riksdagen
            när det bland annat gäller civilanställda.
          </note>
          <note>
            Jag ser att ni efter valet älskar de argument som Alliansen hade,
            även om ni inte gjorde det tidigare. Det går bra att lova runt,
            men när man sedan ska ta ansvar håller man tunt. Budskapet till
            väljarna är därmed ganska klart: Lita aldrig på Socialdemokraterna.
            Man vet inte vad man får efter valet.
          </note>
          <note type="speaker">
            Anf. 129 Statsrådet ANDERS YGEMAN (S):
          </note>
          <note>
            Fru talman! Krister Hammarberghs argumentation och payoff går
            inte riktigt ihop. Krister Hammarbergh är glad över den politik
            vi bedriver. Det tackar jag för.
          </note>
          <note>
            Vi vet inte vilken budget en alliansregering hade lagt, säger
            Krister Hammarbergh. Jag tror att han vet det ganska bra. Jag
            misstänker att han själv varit med och budgetförhandlat inför
            den budget som skulle ha lagts. Han vet att jag har rätt. Det
            är därför undanmanövern kommer. Vi vet att de före detta allianspartierna
            har lagt en budget på riksdagens bord utan en enda krona mer till
            polisen än vad samarbetsregeringen lagt. Inte en krona mer! Hade
            de varit kvar i regeringsställning skulle det ha varit ett par
            hundra miljoner kronor mindre.
          </note>
          <note>
            Men låt oss lämna det bakom oss. Jag tror att vi i denna kammare
            är överens om att det behövs en stark poliskår, att det behövs
            många civilanställda, att gränsen mellan de två grupperna ibland
            är alldeles för skarp och att vi genom att ändra på det kan få
            en bättre polis som löser de brottsbekämpande uppgifterna på ett
            bättre sätt.
          </note>
          <note>
            Överläggningen var härmed avslutad.
          </note>
          <note>
            § 12 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 19 november
          </note>
          <note>
            2014/15:141 Förbifart Stockholm
          </note>
          <note>
            av Jan Ericson (M)
          </note>
          <note>
            till finansminister Magdalena Andersson (S)
          </note>
          <note>
            2014/15:142 Försämringar i tågtrafiken mellan Sandviken och Stockholm
          </note>
          <note>
            av Emma Wallrup (V)
          </note>
          <note>
            till statsrådet Anna Johansson (S)
          </note>
          <note>
            2014/15:143 IS grymheter mot kvinnor och barn
          </note>
          <note>
            av Amineh Kakabaveh (V)
          </note>
          <note>
            till utrikesminister Margot Wallström (S)
          </note>
          <note>
            2014/15:144 Åtgärder mot ny narkotika och nya droger
          </note>
          <note>
            av Anders Hansson (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            § 13 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 19 november
          </note>
          <note>
            2014/15:81 Buller och byggande
          </note>
          <note>
            av Caroline Szyber (KD)
          </note>
          <note>
            till statsrådet Mehmet Kaplan (MP)
          </note>
          <note>
            2014/15:82 Fler trafikpoliser mot den olagliga yrkestrafiken
          </note>
          <note>
            av Sten Bergheden (M)
          </note>
          <note>
            till statsrådet Anders Ygeman (S)
          </note>
          <note>
            2014/15:83 Avancerad sjukvård för svenska soldater i Mali
          </note>
          <note>
            av Lena Asplund (M)
          </note>
          <note>
            till försvarsminister Peter Hultqvist (S)
          </note>
          <note>
            2014/15:84 Skolk i terminsbetyg
          </note>
          <note>
            av Christer Nylander (FP)
          </note>
          <note>
            till utbildningsminister Gustav Fridolin (MP)
          </note>
          <note>
            2014/15:85 Läxhjälp
          </note>
          <note>
            av Betty Malmberg (M)
          </note>
          <note>
            till utbildningsminister Gustav Fridolin (MP)
          </note>
          <note>
            2014/15:86 Ökat samhällsansvar för Apoteket AB
          </note>
          <note>
            av Karin Rågsjö (V)
          </note>
          <note>
            till statsrådet Gabriel Wikström (S)
          </note>
          <note>
            2014/15:87 Utrikesfödda kvinnor på arbetsmarknaden
          </note>
          <note>
            av Roger Haddad (FP)
          </note>
          <note>
            till arbetsmarknadsminister Ylva Johansson (S)
          </note>
          <note>
            § 14 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 19 november
          </note>
          <note>
            2014/15:48 Gotlandssatsning
          </note>
          <note>
            av Christer Nylander (FP)
          </note>
          <note>
            till statsrådet Helene Hellmark Knutsson (S)
          </note>
          <note>
            2014/15:51 Neddragningar på Högskolan Kristianstad
          </note>
          <note>
            av Christer Nylander (FP)
          </note>
          <note>
            till statsrådet Helene Hellmark Knutsson (S)
          </note>
          <note>
            2014/15:56 Polisens arbete med att få bort den olagliga yrkestrafiken
            från våra vägar
          </note>
          <note>
            av Sten Bergheden (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2014/15:68 Demokrati som utvecklingsmål efter 2015
          </note>
          <note>
            av Birgitta Ohlsson (FP)
          </note>
          <note>
            till statsrådet Isabella Lövin (MP)
          </note>
          <note>
            2014/15:61 Framtiden för biståndet till Burkina Faso
          </note>
          <note>
            av Birgitta Ohlsson (FP)
          </note>
          <note>
            till statsrådet Isabella Lövin (MP)
          </note>
          <note>
            2014/15:60 Bistånd till Somaliland
          </note>
          <note>
            av Birgitta Ohlsson (FP)
          </note>
          <note>
            till utrikesminister Margot Wallström (S)
          </note>
          <note>
            2014/15:69 Att uppmärksamma kommunismens offer
          </note>
          <note>
            av Birgitta Ohlsson (FP)
          </note>
          <note>
            till kultur- och demokratiminister Alice Bah Kuhnke (MP)
          </note>
          <note>
            § 15 Kammaren åtskildes kl. 16.28.
          </note>
          <note>
            Förhandlingarna leddes
          </note>
          <note>
            av tredje vice talmannen från sammanträdets början till och med
            § 4 anf. 20 (delvis),
          </note>
          <note>
            av andre vice talmannen därefter till och med § 8 anf. 100 (delvis)
            och
          </note>
          <note>
            av tredje vice talmannen därefter till sammanträdets slut.
          </note>
          <note>
            Vid protokollet
          </note>
          <note>
            ANN LARSSON
          </note>
          <note>
            /Eva-Lena Ekman
          </note>
          <note>
            Innehållsförteckning
          </note>
          <note>
            § 1 Meddelande om namnändring
          </note>
          <note>
            § 2 Anmälan om ersättare
          </note>
          <note>
            § 3 Svar på interpellation 2014/15:58 om rättighetsmekanism i
            EU
          </note>
          <note>
            Anf. 1 Utrikesminister MARGOT WALLSTRÖM (S)
          </note>
          <note>
            Anf. 2 MARIA WEIMER (FP)
          </note>
          <note>
            Anf. 3 Utrikesminister MARGOT WALLSTRÖM (S)
          </note>
          <note>
            Anf. 4 MARIA WEIMER (FP)
          </note>
          <note>
            Anf. 5 Utrikesminister MARGOT WALLSTRÖM (S)
          </note>
          <note>
            Anf. 6 MARIA WEIMER (FP)
          </note>
          <note>
            Anf. 7 Utrikesminister MARGOT WALLSTRÖM (S)
          </note>
          <note>
            § 4 Svar på interpellationerna 2014/15:87 och 112 om erkännande
            av Palestina
          </note>
          <note>
            Anf. 8 Utrikesminister MARGOT WALLSTRÖM (S)
          </note>
          <note>
            Anf. 9 SOFIA DAMM (KD)
          </note>
          <note>
            Anf. 10 MATHIAS SUNDIN (FP)
          </note>
          <note>
            Anf. 11 FREDRIK MALM (FP)
          </note>
          <note>
            Anf. 12 HANS WALLMARK (M)
          </note>
          <note>
            Anf. 13 HILLEVI LARSSON (S)
          </note>
          <note>
            Anf. 14 KATARINA KÖHLER (S)
          </note>
          <note>
            Anf. 15 PERNILLA STÅLHAMMAR (MP)
          </note>
          <note>
            Anf. 16 Utrikesminister MARGOT WALLSTRÖM (S)
          </note>
          <note>
            Anf. 17 SOFIA DAMM (KD)
          </note>
          <note>
            Anf. 18 MATHIAS SUNDIN (FP)
          </note>
          <note>
            Anf. 19 FREDRIK MALM (FP)
          </note>
          <note>
            Anf. 20 HANS WALLMARK (M)
          </note>
          <note>
            Anf. 21 KATARINA KÖHLER (S)
          </note>
          <note>
            Anf. 22 Utrikesminister MARGOT WALLSTRÖM (S)
          </note>
          <note>
            Anf. 23 MATHIAS SUNDIN (FP)
          </note>
          <note>
            Anf. 24 Utrikesminister MARGOT WALLSTRÖM (S)
          </note>
          <note>
            § 5 Svar på interpellation 2014/15:91 om plundring, folkfördrivning
            och brott mot mänskliga rättigheter i östra Kongo
          </note>
          <note>
            Anf. 25 Utrikesminister MARGOT WALLSTRÖM (S)
          </note>
          <note>
            Anf. 26 AMINEH KAKABAVEH (V)
          </note>
          <note>
            Anf. 27 Utrikesminister MARGOT WALLSTRÖM (S)
          </note>
          <note>
            Anf. 28 AMINEH KAKABAVEH (V)
          </note>
          <note>
            Anf. 29 Utrikesminister MARGOT WALLSTRÖM (S)
          </note>
          <note>
            Anf. 30 AMINEH KAKABAVEH (V)
          </note>
          <note>
            Anf. 31 Utrikesminister MARGOT WALLSTRÖM (S)
          </note>
          <note>
            § 6 Svar på interpellation 2014/15:110 om krisen i den svenska
            mjölkproduktionen
          </note>
          <note>
            Anf. 32 Landsbygdsminister SVEN-ERIK BUCHT (S)
          </note>
          <note>
            Anf. 33 MAGNUS OSCARSSON (KD)
          </note>
          <note>
            Anf. 34 ANDERS FORSBERG (SD)
          </note>
          <note>
            Anf. 35 Landsbygdsminister SVEN-ERIK BUCHT (S)
          </note>
          <note>
            Anf. 36 MAGNUS OSCARSSON (KD)
          </note>
          <note>
            Anf. 37 ANDERS FORSBERG (SD)
          </note>
          <note>
            (forts. § 8)
          </note>
          <note>
            Ajournering
          </note>
          <note>
            Återupptagna förhandlingar
          </note>
          <note>
            § 7 Frågestund
          </note>
          <note>
            Anf. 38 ANDRE VICE TALMANNEN
          </note>
          <note>
            Bolånetaket för unga hushåll
          </note>
          <note>
            Anf. 39 MARIA MALMER STENERGARD (M)
          </note>
          <note>
            Anf. 40 Finansminister MAGDALENA ANDERSSON (S)
          </note>
          <note>
            Anf. 41 MARIA MALMER STENERGARD (M)
          </note>
          <note>
            Anf. 42 Finansminister MAGDALENA ANDERSSON (S)
          </note>
          <note>
            Sveriges ubåtsjaktsförmåga
          </note>
          <note>
            Anf. 43 MIKAEL JANSSON (SD)
          </note>
          <note>
            Anf. 44 Utbildningsminister GUSTAV FRIDOLIN (MP)
          </note>
          <note>
            Anf. 45 MIKAEL JANSSON (SD)
          </note>
          <note>
            Anf. 46 Utbildningsminister GUSTAV FRIDOLIN (MP)
          </note>
          <note>
            Kompensationen för höjda arbetsgivaravgifter för unga
          </note>
          <note>
            Anf. 47 FREDRIK CHRISTENSSON (C)
          </note>
          <note>
            Anf. 48 Finansminister MAGDALENA ANDERSSON (S)
          </note>
          <note>
            Anf. 49 FREDRIK CHRISTENSSON (C)
          </note>
          <note>
            Anf. 50 Finansminister MAGDALENA ANDERSSON (S)
          </note>
          <note>
            Högre utbildning för tillväxt
          </note>
          <note>
            Anf. 51 PATRIK LUNDQVIST (S)
          </note>
          <note>
            Anf. 52 Finansminister MAGDALENA ANDERSSON (S)
          </note>
          <note>
            Anf. 53 PATRIK LUNDQVIST (S)
          </note>
          <note>
            Anf. 54 Finansminister MAGDALENA ANDERSSON (S)
          </note>
          <note>
            Straffen för grova narkotikabrott
          </note>
          <note>
            Anf. 55 BEATRICE ASK (M)
          </note>
          <note>
            Anf. 56 Justitie- och migrationsminister MORGAN JOHANSSON (S)
          </note>
          <note>
            Anf. 57 BEATRICE ASK (M)
          </note>
          <note>
            Anf. 58 Justitie- och migrationsminister MORGAN JOHANSSON (S)
          </note>
          <note>
            Utlandsfödda kvinnors rätt till utbildning
          </note>
          <note>
            Anf. 59 AMINEH KAKABAVEH (V)
          </note>
          <note>
            Anf. 60 Utbildningsminister GUSTAV FRIDOLIN (MP)
          </note>
          <note>
            Anf. 61 AMINEH KAKABAVEH (V)
          </note>
          <note>
            Anf. 62 Utbildningsminister GUSTAV FRIDOLIN (MP)
          </note>
          <note>
            Arbetet mot skolk i skolan
          </note>
          <note>
            Anf. 63 CHRISTER NYLANDER (FP)
          </note>
          <note>
            Anf. 64 Utbildningsminister GUSTAV FRIDOLIN (MP)
          </note>
          <note>
            Anf. 65 CHRISTER NYLANDER (FP)
          </note>
          <note>
            Anf. 66 Utbildningsminister GUSTAV FRIDOLIN (MP)
          </note>
          <note>
            Gränspendlare i statistiken
          </note>
          <note>
            Anf. 67 RASMUS LING (MP)
          </note>
          <note>
            Anf. 68 Statsrådet KRISTINA PERSSON (S)
          </note>
          <note>
            Anf. 69 RASMUS LING (MP)
          </note>
          <note>
            Anf. 70 Statsrådet KRISTINA PERSSON (S)
          </note>
          <note>
            Avskaffande av fritidspengen
          </note>
          <note>
            Anf. 71 JAKOB FORSSMED (KD)
          </note>
          <note>
            Anf. 72 Utbildningsminister GUSTAV FRIDOLIN (MP)
          </note>
          <note>
            Anf. 73 JAKOB FORSSMED (KD)
          </note>
          <note>
            Anf. 74 Utbildningsminister GUSTAV FRIDOLIN (MP)
          </note>
          <note>
            Förslaget om obligatoriskt gymnasium
          </note>
          <note>
            Anf. 75 MICHAEL SVENSSON (M)
          </note>
          <note>
            Anf. 76 Statsrådet AIDA HADZIALIC (S)
          </note>
          <note>
            Anf. 77 MICHAEL SVENSSON (M)
          </note>
          <note>
            Anf. 78 Statsrådet AIDA HADZIALIC (S)
          </note>
          <note>
            Åtgärder för att skydda handeln mot brott
          </note>
          <note>
            Anf. 79 ANNA HAGWALL (SD)
          </note>
          <note>
            Anf. 80 Justitie- och migrationsminister MORGAN JOHANSSON (S)
          </note>
          <note>
            Anf. 81 ANNA HAGWALL (SD)
          </note>
          <note>
            Anf. 82 Justitie- och migrationsminister MORGAN JOHANSSON (S)
          </note>
          <note>
            Gränshinder i Öresundsregionen
          </note>
          <note>
            Anf. 83 HILLEVI LARSSON (S)
          </note>
          <note>
            Anf. 84 Statsrådet KRISTINA PERSSON (S)
          </note>
          <note>
            Anf. 85 HILLEVI LARSSON (S)
          </note>
          <note>
            Anf. 86 Statsrådet KRISTINA PERSSON (S)
          </note>
          <note>
            Friskolors långsiktiga ekonomiska förutsättningar
          </note>
          <note>
            Anf. 87 MARIA STOCKHAUS (M)
          </note>
          <note>
            Anf. 88 Utbildningsminister GUSTAV FRIDOLIN (MP)
          </note>
          <note>
            Anf. 89 MARIA STOCKHAUS (M)
          </note>
          <note>
            Anf. 90 Utbildningsminister GUSTAV FRIDOLIN (MP)
          </note>
          <note>
            Samverkan mellan gymnasiets byggprogram och byggbranschen
          </note>
          <note>
            Anf. 91 OLA JOHANSSON (C)
          </note>
          <note>
            Anf. 92 Statsrådet AIDA HADZIALIC (S)
          </note>
          <note>
            Anf. 93 OLA JOHANSSON (C)
          </note>
          <note>
            Anf. 94 Statsrådet AIDA HADZIALIC (S)
          </note>
          <note>
            Straffskärpningars effekt på brottsligheten
          </note>
          <note>
            Anf. 95 SANNE ERIKSSON (S)
          </note>
          <note>
            Anf. 96 Justitie- och migrationsminister MORGAN JOHANSSON (S)
          </note>
          <note>
            Anf. 97 SANNE ERIKSSON (S)
          </note>
          <note>
            Anf. 98 Justitie- och migrationsminister MORGAN JOHANSSON (S)
          </note>
          <note>
            Anf. 99 ANDRE VICE TALMANNEN
          </note>
          <note>
            § 8 (forts. från § 6) Svar på interpellation 2014/15:110 om krisen
            i den svenska mjölkproduktionen
          </note>
          <note>
            Anf. 100 Landsbygdsminister SVEN-ERIK BUCHT (S)
          </note>
          <note>
            Anf. 101 MAGNUS OSCARSSON (KD)
          </note>
          <note>
            Anf. 102 Landsbygdsminister SVEN-ERIK BUCHT (S)
          </note>
          <note>
            § 9 Svar på interpellation 2014/15:101 om saklig prövning av
            svenskt medlemskap i Nato
          </note>
          <note>
            Anf. 103 Försvarsminister PETER HULTQVIST (S)
          </note>
          <note>
            Anf. 104 JOHAN FORSSELL (M)
          </note>
          <note>
            Anf. 105 HANS WALLMARK (M)
          </note>
          <note>
            Anf. 106 JEFF AHL (SD)
          </note>
          <note>
            Anf. 107 Försvarsminister PETER HULTQVIST (S)
          </note>
          <note>
            Anf. 108 JOHAN FORSSELL (M)
          </note>
          <note>
            Anf. 109 HANS WALLMARK (M)
          </note>
          <note>
            Anf. 110 JEFF AHL (SD)
          </note>
          <note>
            Anf. 111 FREDRIK SCHULTE (M)
          </note>
          <note>
            Anf. 112 Försvarsminister PETER HULTQVIST (S)
          </note>
          <note>
            Anf. 113 JOHAN FORSSELL (M)
          </note>
          <note>
            Anf. 114 FREDRIK SCHULTE (M)
          </note>
          <note>
            Anf. 115 Försvarsminister PETER HULTQVIST (S)
          </note>
          <note>
            § 10 Svar på interpellation 2014/15:106 om Medelhavsinstituten
          </note>
          <note>
            Anf. 116 Statsrådet HELENE HELLMARK KNUTSSON (S)
          </note>
          <note>
            Anf. 117 PER BILL (M)
          </note>
          <note>
            Anf. 118 Statsrådet HELENE HELLMARK KNUTSSON (S)
          </note>
          <note>
            Anf. 119 PER BILL (M)
          </note>
          <note>
            Anf. 120 Statsrådet HELENE HELLMARK KNUTSSON (S)
          </note>
          <note>
            Anf. 121 PER BILL (M)
          </note>
          <note>
            Anf. 122 Statsrådet HELENE HELLMARK KNUTSSON (S)
          </note>
          <note>
            § 11 Svar på interpellation 2014/15:105 om civilanställda inom
            polisen
          </note>
          <note>
            Anf. 123 Statsrådet ANDERS YGEMAN (S)
          </note>
          <note>
            Anf. 124 KRISTER HAMMARBERGH (M)
          </note>
          <note>
            Anf. 125 Statsrådet ANDERS YGEMAN (S)
          </note>
          <note>
            Anf. 126 KRISTER HAMMARBERGH (M)
          </note>
          <note>
            Anf. 127 Statsrådet ANDERS YGEMAN (S)
          </note>
          <note>
            Anf. 128 KRISTER HAMMARBERGH (M)
          </note>
          <note>
            Anf. 129 Statsrådet ANDERS YGEMAN (S)
          </note>
          <note>
            § 12 Anmälan om interpellationer
          </note>
          <note>
            § 13 Anmälan om frågor för skriftliga svar
          </note>
          <note>
            § 14 Anmälan om skriftliga svar på frågor
          </note>
          <note>
            § 15 Kammaren åtskildes kl. 16.28.
          </note>
          <note>
            Tryck: Elanders, Vällingby 2014
          </note>
        </div>
      </body>
    </text>
  </TEI>
</teiCorpus>
