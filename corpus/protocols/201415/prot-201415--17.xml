<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201415</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201415</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201415--17</head>
          <docDate when="2014-11-06">2014-11-06</docDate>
        </div>
      </front>
      <body>
        <div>
          <note>
            § 1 Anmälan om avskrivning av proposition
          </note>
          <note>
            Tredje vice talmannen meddelade att talmannen den 4 november
            avskrivit prop. 2013/14:151 Skattereduktion för mikroproduktion
            av förnybar el samt de med anledning av propositionen väckta motionerna
            Sk9– Sk12 .
          </note>
          <note>
            § 2 Svar på interpellationerna 2014/15:40, 42 och 75 om obligatoriskt
            gymnasium
          </note>
          <note type="speaker">
            Anf. 1 Statsrådet AIDA HADZIALIC (S):
          </note>
          <note>
            Fru talman! Jan Björklund har frågat mig varför jag avser att
            genom ­ föra en reform som riskerar att leda till fler avhopp
            från gymnasieskolan. Roger Haddad har frågat mig vilka åtgärder
            jag avser att vidta för att före ­ bygga avhopp i gymnasieskolan.
            Roger Haddad har också frågat mig vilka slutsatser jag drar av
            underlag som visar att nästan 40 procent av yrkes ­ eleverna som
            lämnar gymnasieskolan gör det utan ett slutbetyg. Ida Drougge
            har frågat mig hur obligatorisk gymnasieskola motverkar skol ­
            trötthet och hur elever som vill ta ett utbytesår eller på annat
            sätt gå sin egen väg ska kunna göra det med en gymnasieskola som
            är obligatorisk. Ida Drougge har även frågat mig hur jag tänker
            få stöd för obligatorisk gymnasieskola i riksdagen. Eftersom frågorna
            är närliggande har jag valt att besvara interpellationerna i ett
            sammanhang.
          </note>
          <note>
            En gymnasieutbildning har nära nog blivit en förutsättning för
            att få ett jobb och för att klara sig på en alltmer kunskapsintensiv
            arbetsmarknad. Att ha slutfört en gymnasial utbildning är ett
            kvitto på att man har utvecklat förmågor som är viktiga både i
            arbetslivet och för vidare studier. Arbetslösheten bland unga
            som inte avslutat en gymnasieutbildning är ungefär dubbelt så
            hög som bland dem som har en gymnasieutbildning. Lägre arbetslöshet
            och fler i arbete förutsätter att unga genomgår en gymnasieutbildning.
            Vi får helt enkelt inte lura våra ungdomar att de inte behöver
            detta. Samhället måste i stället ta ett större ansvar för att
            alla unga människor ska få gymnasieutbildning.
          </note>
          <note>
            Utvecklingen med en minskande andel elever i yrkesprogram i gymnasieskolan
            riskerar att få negativa konsekvenser för kompetensförsörjningen
            och matchningen på arbetsmarknaden. Frågan om ett program ger
            grundläggande behörighet till högskolestudier är av stor betydelse
            för elevernas val av utbildning. De förändringar av yrkesprogrammen
            som den förra regeringen drev fram kan ha medverkat till att yrkesprogrammen
            framstått som mindre attraktiva för många ungdomar.
          </note>
          <note>
            Regeringen anser att alla nationella program i gymnasieskolan
            måste ha en bred gemensam kunskapsbas som ger grundläggande behörighet
            till högskolestudier. Det handlar inte om att alla ska bli akademiker.
            Det handlar om rusta individen, underlätta för den enskilda individen
            att eventuellt skola om sig i framtiden, trygga den framtida kompetensförsörjningen
            och framför allt gynna den svenska konkurrenskraften.
          </note>
          <note>
            Roger Haddad har frågat mig vilka slutsatser jag drar av att
            nästan 40 procent av yrkeseleverna som lämnar gymnasieskolan gör
            det utan slutbetyg.
          </note>
          <note>
            För att kunna lämna rätt förslag på åtgärder är det viktigt att
            särskilt analysera varför elever på vissa program i större utsträckning
            än andra inte får slutbetyg. Det är rimligt att utgå från att
            en av de viktigaste åtgärderna för att motverka avhopp är att
            öka elevernas motivation att slutföra sin utbildning. Regeringen
            vill höja kvaliteten i yrkesprogrammen genom ett ökat branschinflytande
            i så kallade yrkescollege. Vi tror att en närmare koppling till
            arbetsmarknaden ökar elevernas motivation att fullfölja sin utbildning.
            En ambitionshöjning för gymnasieskolans yrkesprogram ger vinster
            för såväl arbetsgivare och utbildningsanordnare som elever.
          </note>
          <note>
            Ida Drougge har frågat mig hur en obligatorisk gymnasieskola
            motverkar skoltrötthet och hur elever som vill ta ett utbytesår
            eller på annat sätt gå sin egen väg ska kunna göra det med en
            gymnasieskola som är obligatorisk.
          </note>
          <note>
            Det kommer att krävas stora insatser för att alla unga ska slutföra
            en gymnasieutbildning. Eleverna ska få det stöd de behöver för
            att klara detta efter sina förutsättningar. Lagstiftningen rörande
            elevers rätt till särskilt stöd i gymnasieskolan bör av denna
            anledning ses över.
          </note>
          <note>
            Regeringen vill att en särskild utredare ska se över alla de
            frågeställningar som interpellanten berör för att på olika sätt
            se till att vi klarar av de utmaningar som pekas på. Den slutliga
            frågan är hur vi ska kunna få stöd för detta i riksdagen. Vi är
            en samarbetsregering. Vi hoppas att andra partier i riksdagen
            ska vilja ta ansvar för Sverige och rusta Sverige genom att vi
            kan göra det tillsammans och uppnå ambitionen.
          </note>
          <note type="speaker">
            Anf. 2 JAN BJÖRKLUND (FP):
          </note>
          <note>
            Fru talman! Tack för svaret, statsrådet! Obligatorisk gymnasieskola
            med ett krav att alla ska läsa in högskolebehörighet är en modell
            som regeringen nu har aviserat som inte har prövats i något annat
            land i hela världen. Det har säkert övervägts, men alla har avstått.
            Det är ett djärvt steg som regeringen vill ta. Frågan är vilket
            problem det löser.
          </note>
          <note>
            Om det vore så att vi genom att stifta en lag kunde göra alla
            i hela Sveriges befolkning universitetskompetenta vore det enkelt.
            Det ni säger är att alla, 100 procent, ska bli universitetskompetenta.
            Ni vill att alla ska gå i gymnasiet och att alla ska tvingas läsa
            in högskolebehörighet. Inget annat land har uppnått det.
          </note>
          <note>
            Det kan nås. Genom att man sänker kraven för högskolebehörighet
            ganska kraftigt blir naturligtvis alla högskolebehöriga. Man kan
            sänka kra vet på gymnasiestudierna ganska kraftigt så att alla
            går igenom utan problem. Då når man det också. Men om man ska
            bibehålla kravnivåerna är det en väldig utmaning.
          </note>
          <note>
            Det statsrådet inte nämner är att en tredjedel i varje årskull
            i dag inte fullföljer gymnasiet. Antingen hoppar de av eller så
            går de i och för sig färdigt men når inte målen och får underkända
            betyg i alltför många ämnen. En tredjedel i varje årskull når
            inte målen. Är det så enkelt som att lagstifta så når de målen
            och går kvar?
          </note>
          <note>
            Jag tror att man måste inse att ungdomar är olika. En del vill
            läsa teoretiska högskolestudier. En del vill gå vidare till universitetet
            och en del vill gå ut i yrkeslivet. Och man har olika färdigheter,
            förmågor och talanger.
          </note>
          <note>
            Ni verkar tro att det enkelt skulle låta sig göras att stöpa
            alla i samma form så att alla rustas för livet och Sveriges konkurrenskraft
            ökar – och allt som står i interpellationssvaret. Ni verkar tro
            att det bara sker om vi lagstiftar om detta. Då borde vartenda
            land ha gjort det. Men ingen har gjort det, eftersom det inte
            fungerar i verkligheten. För att ta studentexamen och bli universitetsbehörig
            krävs det både studiemotivation och studiedisciplin. Och det går
            inte att lagstifta fram.
          </note>
          <note type="speaker">
            Anf. 3 ROGER HADDAD (FP):
          </note>
          <note>
            Fru talman! Jag vill först tacka statsrådet Aida Hadzialic för
            svaret och samtidigt gratulera till det viktiga uppdraget som
            gymnasieminister.
          </note>
          <note>
            Jag har ställt ett par frågor till statsrådet, bland annat om
            att fyra av tio elever i det gamla gymnasiesystemet – alltså våren
            2011 – lämnade yrkesprogrammet efter tre år. Man kan säga att
            resultat av den socialdemokratiska gymnasiepolitiken alltså var
            att ungefär 40 procent lämnade skolan utan slutbetyg. De gick
            rakt ut i utanförskap och arbetslöshet.
          </note>
          <note>
            Statsrådet har totalt missat varför den nya gymnasieskolan reformerades
            så sent som hösten 2011. Precis de argument som statsrådet redogör
            för i svaret, koppling till näringslivet, närmare kontakt, ökat
            branschinflytande och motivation , konstaterades i Anita Ferms
            utredning som förklaring till varför staten och Sverige behövde
            reformera yrkes- och lärlingsprogrammen men också gymnasieskolan.
          </note>
          <note>
            Den första årskullen som lämnade denna gymnasieskola gick ut
            i våras, 2014. Nu står statsrådet och säger att som ett av sina
            första initiativ i regeringen vill hon riva upp hela det arbetet.
            Det är lite oansvarigt. Man ser över huvud taget inte till bakgrunden
            till reformen.
          </note>
          <note>
            Jag blir också illa berörd av att statsrådet säger att vi lurar
            ungdomar att tro att de inte behöver slutföra gymnasieutbildning.
            Hela vår skolpolitik bygger på att en bättre grundskola ska leverera
            bättre resultat och ska rusta elever för att bättre klara av gymnasiet.
            Huvudförklaringen till att gymnasieelever hoppar av gymnasiet
            är dåliga förkunskaper från grundskolan. Statsrådet Aida Hadzialic
            säger ingenting om det i svaret.
          </note>
          <note>
            Frågan om yrkescollege berörs som en förklaring till hur statsrådet
            och regeringen resonerar. Jag har sett exakt samma text i en artikel
            av Ibrahim Baylan i februari 2013 som jag visar upp här i kammaren.
            Där står det just att man vill satsa på yrkescollege. Min fråga
            blir då: Om ni nu på allvar vill öka branschinflytandet – det
            låter snarlikt Folkpartiets förslag om branschlärlingar – innebär
            det då att branschen ska styra över innehållet? Det står så i
            er artikel, och det framgår indirekt i statsrådets svar.
          </note>
          <note>
            Om maskinbranschen, CNC-operatörerna och restaurangbranschen
            vill ha yrkesskickliga, duktiga tjejer och killar från gymnasiet
            utan de teoretiska momenten, kommer statsrådet då att säga: Okej,
            vi utformar den typen av yrkescollege – eller vad man nu vill
            kalla det? Det är det intressanta. Innebär det att branschen får
            ett reellt inflytande? Eller kommer regeringen ändock att gå vidare
            med förslaget att åter teoretisera yrkesprogrammen som har bidragit
            till att Sverige har mycket stora avhopp på gymnasiet och att
            vi har en ungdomsarbetslöshet som är bland de högsta i Europa?
          </note>
          <note type="speaker">
            Anf. 4 IDA DROUGGE (M):
          </note>
          <note>
            Fru talman! Jag vill tacka Aida Hadzialic för svaret.
          </note>
          <note>
            Jag tror att jag förstår hur du, Aida Hadzialic , och Socialdemokraterna
            har tänkt. I Sverige har vi stora kunskapsutmaningar framför oss.
            För att kunna konkurrera med omvärlden behöver vi fortsatt utveckling
            och en bra ekonomi. Då behöver vi också leverera i kunskap. Kunskapen
            är jätteviktig. Det förstår jag mycket väl.
          </note>
          <note>
            Vad jag inte förstår är hur ni tror att gymnasiet som tvång blir
            lösningen. Det handlar inte om att jag är naiv och inte tror att
            fler behöver gå eller att fler inte ska behöva gå i gymnasiet.
            Det är klart att det vore jättebra ifall fler fullföljer gymnasiet.
            Frågan är hur tvånget och inte innehållet ska vara lösningen.
          </note>
          <note>
            I ditt svar formulerar du dig mer som om innehållet i gymnasieskolan
            är det som är viktigt. Fler elever ska få stöd, fler elever behöver
            få hjälp och kvaliteten behöver höjas. Det är jättebra. Men ditt
            förslag och det som vi debatterar här i dag handlar framför allt
            om själva tvånget och hur ni tror att tvång löser studiemotivationen.
          </note>
          <note>
            Många studenter och elever löser det själva i dag genom att se
            över sin gymnasietid. De kanske känner att de inte är särskilt
            motiverade nu och tar ett uppehåll och åker på utbytesår . Det
            utbytesåret och de kunskaper de får under året får de oftast inte
            tillgodoräkna sig. De kanske går i skola, men den kunskap de får
            och de kurser de tar kan de inte tillgodoräkna sig i Sverige.
            På papperet har de alltså inte gått i skolan utan har åkt på en
            lång resa och lärt sig jättemycket. De har fått erfarenheter och
            språkutveckling som är superbra, men de har inte gått svensk gymnasieskola
            under det året.
          </note>
          <note>
            Det leder också till många andra frågor som vi behöver fundera
            på. Ska det gå att ta andra typer av uppehåll? Ska det gå att
            söka jobb? Om man får ett jobb, ska man få ta det då? Och ska
            man kunna göra andra längre resor? Var går gränserna?
          </note>
          <note type="speaker">
            Anf. 5 Statsrådet AIDA HADZIALIC (S):
          </note>
          <note>
            Fru talman! Jag börjar med att adressera Jan Björklunds frågeställningar
            och kommentarer.
          </note>
          <note>
            Jag drar mig till minnes att Jan Björklund ofta talar om att
            ställa krav är att bry sig. Det är en viktig och bra uppmaning.
            Det är också precis det som den nya regeringen har tagit till
            sig och vill framhäva i frågan om att alla ungdomar ska få gymnasiekompetens.
            Vi anser nämligen att det är så instrumentellt för att de ska
            få jobb, klara sig på arbetsmarknaden, kunna försörja sig själva
            och i slutänden bygga Sverige starkt för framtiden. Jag vill ändå
            tro och hoppas att alla partier här i kammaren har samma ambi
            ­ tion för Sverige.
          </note>
          <note>
            Vi vet exempelvis att ungdomar som inte har gymnasiekompetens
            löper dubbelt så stor risk att hamna i arbetslöshet än de som
            har gymnasieutbildning. Då ska vi fråga oss själva: Vill vi ge
            upp om de här ungdomarna? Vill vi i princip lura dem och säga
            att de minsann kommer att klara sig ändå?
          </note>
          <note>
            Jag tror att ambitionen framåt måste vara att alla ska ha gymnasiekompetens.
            Men låt oss se över formen tillsammans. Vi kommer att tillsätta
            en utredare som ska titta på detta.
          </note>
          <note>
            Roger Haddad undrar om branscherna ska få vara med och utforma
            yrkesprogrammen, yrkescollege med mera. Ja, det tycker jag. Jag
            ser det som centralt i den politik som vi ska föra. Jag vill se
            bredare och fler kontaktytor mot näringslivet och mot arbetsmarknaden.
            Teknikcollege kan användas som ett bra exempel på hur det här
            har utformats.
          </note>
          <note>
            Som ny gymnasieminister kommer jag absolut att bejaka att bran
            ­ scherna och parterna på alla sätt och vis ska vara med i utformningen
            av de här utbildningarna. Det handlar alltså absolut inte om att
            riva upp någonting utan snarare om att bygga på, konsolidera och
            se till att det blir ännu starkare framöver.
          </note>
          <note>
            Slutligen talade Ida Drougge om att man inte kan tvinga fram
            studiemotivation. Jag håller helt och hållet med! Därför ska vi
            börja med tidiga insatser redan i grundskolan och höja läraryrkets
            attraktivitet. Vi ska se till att vi får mindre skolklasser och
            fler lärare så att varje lärare får än mer tid för varje elev.
            Vi vet nämligen att kunskapsöverföringen sker mellan läraren och
            eleven. Kan läraren väcka entusiasm vet vi också att det leder
            till att studiemotivationen kommer.
          </note>
          <note>
            Vi har talat om en utredning. Frågan om hur alla ungdomar ska
            få gymnasiekompetens ska utredas. Vi har talat om ett obligatorium
            tidigare, men vi säger nu: Låt oss inte bli fastlåsta vid själva
            formen! Vi sträcker ut en hand till kammaren, för det här ska
            ändå göras ur det perspektiv som är bäst för Sverige. Låt oss
            fråga oss: Hur kan vi gemensamt ta ansvar för Sverige och på så
            vis lösa de problem som Ida Drougge talar om? Det är viktiga frågeställningar
            hon pekar på, och jag ser gärna att de på olika sätt kommer in
            i utredningen.
          </note>
          <note type="speaker">
            Anf. 6 JAN BJÖRKLUND (FP):
          </note>
          <note>
            Fru talman! Statsrådet undslapp sig en mening som väcker frågor:
            ”Vi har talat om ett obligatorium tidigare, men vi säger nu” och
            så vidare. Backar statsrådet från förslaget om obligatoriskt gymnasium?
            Är det beskedet? Står inte regeringen längre för detta? Det skulle
            jag såklart välkomna, för jag tror att det är fel tänkt. Det är
            ett riktigt felskär . Ska det uppfattas så? Det behöver statsrådet
            klarlägga efter detta uttalande.
          </note>
          <note>
            Jag tycker att vi ska titta på de länder som riktigt lyckas med
            yrkesutbildningar. Sverige hör absolut inte till dem. Vi har stora
            problem med yrkesutbildningar. De som lyckas är Österrike, Tyskland,
            Nederländerna och Danmark. Stora delar av Västeuropa lyckas riktigt
            väl med yrkesutbildningar. Det finns ett par gemensamma faktorer
            de har som Sverige inte har. De har lärlingssystem. Ingen av dem
            har tänkt tanken att detta skulle vara obligatoriskt. Ingen av
            dem har tänkt tanken att man skulle kräva att alla ska läsa in
            akademisk behörighet. När vi var kolleger frågade jag den socialdemokratiska
            utbildningsministern i Österrike, ett av de länder som har den
            lägsta ungdomsarbetslösheten i Europa, vad han ansåg om tanken
            att alla skulle tvingas läsa in universitetsbehörighet. Han bara
            skakade på huvudet och förstod inte vad jag pratade om.
          </note>
          <note>
            Sverige har misslyckats med de yrkesutbildningar vi har, måste
            man säga, och ni vill vandra vidare. En av orsakerna till misslyckandet
            är att de är alltför skolifierade och alltför teoretiserade. Därför
            har vi mycket höga avhopp från dessa utbildningar. Precis som
            statsrådet säger är de inte speciellt attraktiva. I stället för
            att gå ännu längre på den vägen och fortsätta att teoretisera
            och akademisera dem, eller uppfinna en helt egen modell, borde
            vi titta på de länder som lyckas. Det kunde vara en vettig idé.
          </note>
          <note>
            Flera av dessa länder har socialdemokratiska regeringar. I flera
            fall har de sedan årtionden och generationer tillbaka ett lärlingssystem
            som fungerar mycket väl. Precis som Roger Haddad säger är branscherna
            inne och styr och tar ett mycket mer långtgående ansvar. I några
            av länderna har samhället – stat och kommun – ganska lite inflytande
            över yrkeslärlingssystemen. Men de fungerar, och ungdomarna får
            en bra yrkesutbildning. Det ingår såklart teoretiska ämnen också,
            men inte så att alla blir universitetsbehöriga. Det får man välja
            om man vill, men det är inget krav. Man får en bra yrkesutbildning,
            och man får jobb efteråt, vilket är det helt avgörande.
          </note>
          <note>
            Sverige har, måste vi erkänna, under både socialdemokratiska
            och borgerliga regeringar haft högre ungdomsarbetslöshet än många
            jämförbara länder. Jag skulle säga att det sätt vi har lagt upp
            yrkesutbildningar på i Sverige är en viktig delförklaring till
            den högre ungdomsarbetslösheten. Vi skapar system som tvingar
            in alla i en mall som är mycket teoretiserad på yrkesutbildningssidan,
            men även om vi inte skulle önska det är ganska många ungdomar
            i 17–18-årsåldern väldigt trötta på att gå i skolan. Vi kommer
            inte att lösa det genom att lagstifta om förbud mot skoltrötthet.
            Det går inte.
          </note>
          <note>
            Som statsrådet säger måste vi hitta former där alla kan gå färdigt
            en utbildning och bli godkända, få jobb och känna sig lyckade.
            Vi ska inte tvinga in alla i en utbildning där många känner sig
            misslyckade därför att de inte nått målen. Titta på de länder
            som lyckas med ungdomsarbetslösheten! Inget av dem har valt den
            modell som den svenska regeringen nu är på väg in i.
          </note>
          <note type="speaker">
            Anf. 7 ROGER HADDAD (FP):
          </note>
          <note>
            Fru talman! Jag har egentligen inte fått svar på mina frågor,
            mer än möjligen, om jag ska vara snäll, svaret att regeringen
            ska analysera varför ungefär 40 procent av yrkeseleverna lämnar
            gymnasiet efter tre eller fyra år utan slutbetyg.
          </note>
          <note>
            Detta behöver inte analyseras och utredas. Statens skolinspektion,
            som ligger under statsrådets eget departement, kom i somras med
            en rapport som pekar ut de fem program som har störst problem
            med avhopp, där var fjärde elev inte slutför sin utbildning inom
            tre år. Det är bland annat industritekniska programmet, hotell-
            och turismprogrammet, fordons- och transportprogrammet och barn-
            och fritidsprogrammet. Det behövs inga utredare, Aida Hadzialic
            ! Det behövs ingen analys.
          </note>
          <note>
            Statsrådet tillhör ett parti som brukat prata om att det sker
            för mycket, att man ska ta det lugnt, att det som görs är hafsverk
            och förhastat och att man ska ge arbetsro i skolan. Men det första
            utspel det nya statsrådet gör handlar om att den gymnasieskola
            som bara har funnits i tre år ska rivas upp. Det är totalt oansvarigt,
            och det är långt borta från den verklighet som vi som jobbat med
            frågan i 12 eller 13 år har noterat.
          </note>
          <note>
            Jag har stor respekt för gymnasieministerns ambitioner, men stå
            inte och säg att Folkpartiet inte vill att man ska lämna grundskolan
            med fullständiga betyg och att Folkpartiet inte vill att man ska
            gå ut gymnasiet med slutbetyg! Alla är överens om att man måste
            ha gymnasieutbildning.
          </note>
          <note>
            Vi ska angripa de faktiska problemen. Jag vill, statsrådet, att
            du talar om för mig hur många som inte påbörjar gymnasiet över
            huvud taget, eftersom ditt första utspel som statsråd gällde detta.
            Hur många går inte över till gymnasieskolan? Det vill jag gärna
            få reda på. Varför vill jag veta den siffran? Jo, för att det
            finns ett problem som är ännu mer akut, nämligen att 10 000 gymnasieelever
            hoppar av gymnasiet varje år i Sverige.
          </note>
          <note>
            Det sämsta resultatet på kommunal nivå, fru talman, är att bara
            ungefär 40 procent av eleverna lämnar gymnasiet med slutbetyg.
            Sex av tio lämnar alltså generellt sett gymnasiet utan slutbetyg.
            I en annan kommun kan det ligga på 90 procent med slutbetyg. Jag
            tycker att det är väldigt bekymmersamt att 60 procent av eleverna
            i vissa svenska kommuner lämnar gymnasiet efter tre år utan slutbetyg.
            Det bekymrar mig extra mycket att 40 procent av yrkeseleverna
            lämnar gymnasiet utan slutbetyg.
          </note>
          <note>
            Statsrådet säger att hon vill ha vår hjälp i kammaren att åter
            teoretisera gymnasiets yrkesprogram. Vi kritiserade er regering
            i tolv år för detta innan vi hamnade i regeringsställning och
            ändrade på det. I den nuvarande regeringen, som har 38 procents
            stöd, möjligen 43, vet man snart inte vad man tycker. Jag tycker
            att jag får lite olika besked om det här med obligatorium.
          </note>
          <note>
            Yrkescollege, teknikcollege och vård- och omsorgscollege är väldigt
            bra verksamheter. Men det är inte lika med att branschen kan få
            ut yrkesutbildade elever utan krav på teoretisk behörighet till
            högskolan. De teoretiska momenten i gymnasiet brukar ta i anspråk
            tid från praktiska yrkesnära ämnen. I den delen vill jag fortfarande
            ha svar. Kommer man att kunna få ut yrkesutbildade elever utan
            det kravet?
          </note>
          <note type="speaker">
            Anf. 8 IDA DROUGGE (M):
          </note>
          <note>
            Fru talman! Statsrådet sade att hon inte tror på tvång och att
            tvång inte gör att färre elever blir skoltrötta. Det gör mig glad
            att statsrådet säger så, och jag välkomnar det. Men varför är
            det då detta som är förslaget?
          </note>
          <note>
            Jag fick till svar att många av alla dessa problem ska utredas.
            Men om ni på riktigt tror på obligatoriskt gymnasium, hur kommer
            det sig då att ni inte utreder att obligatoriet ska sträcka sig
            över hela gymnasieperioden, utan endast till den dag man fyller
            18 år? Det är i dag väldigt få elever som har läst hela gymnasiet
            när de är 18, utan det gör man oftare på tre år och även efter
            att man fyllt 19.
          </note>
          <note>
            Jag tyckte mig höra att ni ändrar er lite grann, framför allt
            i statsrådets inlägg nyss, men även i interpellationssvaret. Det
            låter nästan lite grann som i den interpellationsdebatt då Monica
            Green omformulerade 90-dagarsgarantin och sade att den inte längre
            är en garanti utan ett mål. Jag skulle vilja ha ett förtydligande.
            Är det så även på det här området? Har förslaget om ett obligatorium
            blivit till ett förslag om ett mål om att alla ska gå i gymnasiet?
            Det tror jag i så fall vore mycket bra.
          </note>
          <note type="speaker">
            Anf. 9 Statsrådet AIDA HADZIALIC (S):
          </note>
          <note>
            Fru talman! Jan Björklund! Backar vi? Nej, men vi säger att frågan
            om hur alla ungdomar ska få gymnasiekompetens ska utredas.
          </note>
          <note>
            Vi vill inte fastna i formen. Att det kanske blir ett obligatorium
            är en formmöjlighet, men i och med att utredningen ska ta fasta
            på frågeställningen på bredden kanske vi finner gemensamma vägar
            framåt tillsammans. Det är det beskedet som den socialdemokratiska
            och miljöpartistiska regeringen har givit.
          </note>
          <note>
            Socialdemokraterna talade om ett obligatorium inför valet. Märk
            väl: Socialdemokraterna talade om det. Vi ingår i en regering
            nu. Vi ser att vägen framåt är att utreda frågeställningen men
            att ambitionen, målsättningen, måste vara att alla ungdomar ska
            få gymnasiekompetens.
          </note>
          <note>
            Roger Haddad frågade hur många det är som inte påbörjar en gymnasieutbildning.
            Det talas om och jag har fått dokumenterat 2 procent, alltså drygt
            2 000 elever, som inte påbörjar. Man kan diskutera siffran i sig,
            men 2 000 är 2 000 för många, framför allt om det leder till att
            de hamnar i arbetslöshet senare.
          </note>
          <note>
            Ida Drougge! Det handlar återigen om att alla de problem du lyfter
            fram ska utredas. Det är lite väl häftigt att be en nytillträdd
            regering att i detalj deklarera här och nu hur saker och ting
            kommer att vara utformade.
          </note>
          <note>
            Vi har i det budgetförslag som har lagts fram tydligt sagt att
            en utredning är aviserad. Vi vill återigen sträcka ut en hand
            till kammarens partier och tala om hur vi tillsammans når en väg
            framåt för att se till att alla ungdomar får nyckeln till arbete.
          </note>
          <note>
            Vad gäller frågan om högskolebehörigheten: Frågeställarna är
            säkerligen liksom jag väl medvetna om att Sveriges konkurrenskraft
            globalt sett har legat i att vi är en kunskapsnation, en nation
            som har legat i framkant vad gäller att vara innovativ och kunna
            placera produkter och tjänster på världsmarknaden. Ska vi göra
            det även i framtiden, framför allt när det gäller industrin och
            det som näringarna efterfrågar, måste framtidens arbetskraft ha
            de kunskaper som arbetsmarknaden – den nationella såväl som den
            globala – efterfrågar.
          </note>
          <note>
            Att 40 procent av yrkeseleverna går ut skolan utan slutbetyg
            är väl ett tecken på att den politik som fördes fram till nu inte
            fungerade. Andelen elever som sökte sig till yrkesprogrammen sjönk,
            och det är alldeles för många som inte fullföljer en gymnasieutbildning
            med slutbetyg. Vi måste göra något åt saken och inte fortsätta
            trampa i samma spår som visade sig vara ineffektiva.
          </note>
          <note type="speaker">
            Anf. 10 JAN BJÖRKLUND (FP):
          </note>
          <note>
            Fru talman! Jag blir inte klok på om regeringen står fast vid
            obligatoriskt gymnasium eller inte.
          </note>
          <note>
            I svaret sade statsrådet att alla ungdomar ska genomföra en gymnasieutbildning.
            Så sade statsrådet. Sedan säger hon så här: ”Obligatorium är en
            formmöjlighet.” En formmöjlighet. Jaha? Antingen gäller det som
            sades i svaret och i regeringsförklaringen, eller också gäller
            detta – att det är en tänkbar formmöjlighet. Här behöver regeringen
            precisera sig.
          </note>
          <note>
            Jag menar att vi ser samma problem. Både regeringen och oppositionen
            ser samma problem: Det är för få som söker yrkesprogram på gymnasiet,
            och det är för få som fullföljer gymnasiet. Vi ser detta problem.
            Det som skiljer är vad vi vill göra åt problemet.
          </note>
          <note>
            Ni tror att om man lägger på ännu fler teoretiska och akademiska
            ämnen på yrkesutbildningarna och lagstiftar om att alla ska gå
            dem, då löser det problemet.
          </note>
          <note>
            Jag tycker att man ska lära av de länder som har lyckats. Inget
            av dem har valt den vägen. Stora, socialdemokratiskt styrda länder
            i Västeuropa har valt en annan modell, nämligen lärlingssystem.
            Jag vet inte om de är på väg att bli utkonkurrerade av oss. Eftersom
            det är så otroligt viktigt för konkurrenskraften att alla blir
            akademiker måste de snart bli utkonkurrerade av Sverige allihop.
            Men jag tror inte det. Jag tror på länder som har mycket bra yrkesutbildningar.
          </note>
          <note>
            Siemens i Berlin – jag besökte dem när jag var utbildningsminister
            – har en av Europas största lärlingsutbildningar för att utbilda
            medarbetare. Jag frågade: Vill ni att samhället tar över utbildningen?
            Vill ni att den ska vara obligatorisk? Vill ni att alla ska läsa
            in högskolebehörighet? De förstod inte vad jag pratade om. De
            kände inte att det var vad som saknades för deras konkurrenskraft.
          </note>
          <note>
            En tredjedel – det är den siffran vi ska fokusera på, för det
            är så många som inte fullföljer gymnasiet. Vi ska inte trampa
            på i samma gamla hjulspår. Det ska vi inte göra. Jag tycker inte
            att vår regering lyckades med yrkesutbildningarna, men det gjorde
            inte er förra regering heller. Det är lärlingsutbildningar som
            är svaret, inte att alla ska bli akademiker.
          </note>
          <note type="speaker">
            Anf. 11 ROGER HADDAD (FP):
          </note>
          <note>
            Fru talman! Aida Hadzialic undviker frågan om yrkescollege. Ska
            branschen få branschlärlingar eller yrkesskickliga elever utan
            krav på allmän högskolebehörighet? Jag kräver inget annat än ett
            kort, enkelt svar: ja eller nej.
          </note>
          <note>
            Jag håller med om att det var en mycket dålig gymnasiepolitik
            som fördes fram till sommaren 2011. Det var nämligen den gamla
            socialdemokratiska gymnasiepolitiken som gällde fram till sommaren
            2011. Alliansregeringens och Folkpartiets gymnasiereform trädde
            i kraft höstterminen 2011.
          </note>
          <note>
            Det var i den gamla modellen, er modell, som fyra av tio elever
            gick ut yrkesprogram på gymnasiet utan slutbetyg, rakt ut i ungdomsarbetslöshet.
            Det är ni som är ansvariga för den politiken.
          </note>
          <note>
            Varför ändrade vi inte på det 2006? Jo, för att det här är stora,
            omfattande förändringar som kräver minst två års utredningar.
          </note>
          <note>
            Att 2 000 elever inte går vidare från grundskolan till gymnasiet
            är ett bekymmer. Det finns säkert olika förklaringar. Men att
            10 000 hoppar av varje år, det kommenterar statsrådet inte ens.
            Att 30 000 lämnar gymnasiet efter tre eller fyra år kommenterar
            statsrådet inte ens.
          </note>
          <note>
            Det viktigaste så länge jag har varit skolpolitiker har alltid
            varit att det ska vara så enkelt som möjligt att komma in på gymnasiet.
            Man bryr sig inte så mycket om hur det går för eleverna sedan.
            Det tycker jag är anmärkningsvärt.
          </note>
          <note>
            Fru talman! Sverige ska ha hög konkurrenskraft. Jag ville inte
            använda den, men jag fick med mig en av Svenskt Näringslivs enkäter,
            som ni oftast använder. Den största bristen och det som branscherna
            efterfrågar är praktisk gymnasiekompetens, inte akademisk behörighet.
          </note>
          <note type="speaker">
            Anf. 12 IDA DROUGGE (M):
          </note>
          <note>
            Fru talman! Jag har såklart full förståelse för att man behöver
            utreda detaljer. Men det var ju så att Socialdemokraterna gick
            fram i valrörelsen med ganska tydliga och konkreta förslag.
          </note>
          <note>
            Nu börjar ni svaja i fråga om dem. De ska inte riktigt genomföras
            trots att de finns i den regeringsförklaring som ni har lagt fram
            tillsammans med Miljöpartiet.
          </note>
          <note>
            Om ni nu ska utreda saker och ting, varför utreder ni då inte
            ännu bredare? Problemformuleringen är ju egentligen: Hur ska de
            här ungdomarna få jobb? Det tittar ni inte på, utan ni tittar
            på hur unga som är 18 år ska fullfölja utbildningen. När de blir
            19 år behöver de inte fullfölja utbildningen. Det är väldigt inkonsekvent,
            tycker jag.
          </note>
          <note type="speaker">
            Anf. 13 Statsrådet AIDA HADZIALIC (S):
          </note>
          <note>
            Fru talman! Jag kan återigen enbart vara tydlig med att för den
            nya regeringen är det en kärnfråga att kontaktytorna mellan utbildning,
            näringsliv och arbetsmarknad ska öka på alla sätt och vis.
          </note>
          <note>
            Vi har hitintills sett att de här två sfärerna nästan har varit
            i två vakuum. De har verkat självständigt från varandra. Ungdomar
            har kanske utbildat sig till sådant som arbetsmarknaden inte efterfrågar.
            Så får det inte gå till. Det vill den nya regeringen på olika
            sätt komma bort från.
          </note>
          <note>
            Ett sätt att lösa det på är, precis som Jan Björklund pekar på,
            att fokusera på lärlingssystemet. Det tänker vi fortsätta bejaka.
            Det finns goda exempel där ute. Vi kan ta till oss den kunskapen,
            och det ska vi. Jag tror absolut att det är en väg framåt.
          </note>
          <note>
            Roger Haddad frågar om även yrkescollege ska omfattas av allmän
            högskolebehörighet. Ja, återigen: En globaliserad och avancerad
            ekonomi kräver sådana kompetenser. Den väg som man har valt från
            den föregående regeringens sida har uppenbarligen inte fungerat.
          </note>
          <note>
            Jag tänker på alla de problem som du, Roger Haddad, pekar på
            – du kommer med en hel lista av misslyckanden. Vilket ansvar känner
            du inför detta, med tanke på den regering som företrätt ditt parti
            hitintills?
          </note>
          <note>
            Sedan gäller det formen. Återigen: Låt oss utreda hur alla ungdomar
            ska få gymnasiekompetens! Låt oss göra det tillsammans!
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 12.41 på förslag av tredje vice talmannen
            att ajournera förhandlingarna till kl. 12.45 i väntan på att klimat-
            och miljöminister Åsa Romson (MP) skulle infinna sig i kammaren
            för att lämna svar på interpellationer.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 12.45.
          </note>
          <note>
            Ajournering
          </note>
          <note>
            Då klimat- och miljöminister Åsa Romson (MP) ännu inte infunnit
            sig beslutade kammaren på förslag av tredje vice talmannen att
            förlänga ajourneringen till kl. 12.55.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 12.55.
          </note>
          <note>
            § 3 Svar på interpellation 2014/15:38 om kärnkraftens säkerhetskrav
          </note>
          <note type="speaker">
            Anf. 14 Klimat- och miljöminister ÅSA ROMSON (MP):
          </note>
          <note>
            Fru talman! Riksdagsledamöter! Åhörare! Jörgen Warborn har frågat
            statsrådet Ibrahim Baylan om de skärpta säkerhetskrav för kärnkraften
            som statsrådet och regeringen vill se är krav utöver dem som Strålsäkerhetsmyndigheten
            redan bereder. Om så är fallet vill Jörgen Warborn även veta vilken
            typ av säkerhetskrav utöver dem som redan bereds som enligt statsrådet
            och regeringen bör skärpas. Arbetet inom regeringen är så fördelat
            att det är jag som ska svara på interpellationen.
          </note>
          <note>
            Säkerhetskraven på kärnkraften följer av internationella överenskommelser,
            regleringar inom Euratomfördraget samt nationell lagstiftning
            som miljöbalken, lagen om kärnteknisk verksamhet och strålskyddslagen.
            Som en direkt följd av kärnkraftsolyckan i Japan har till exempel
            ett reviderat kärnsäkerhetsdirektiv nyligen antagits av Europeiska
            unionens råd för att stärka säkerheten vid kärnkraftsanläggningar
            i Europa.
          </note>
          <note>
            I Sverige har Strålsäkerhetsmyndigheten ansvar för tillsyn av
            säkerheten vid kärnkraftverken. Myndigheten ska göra de avvägningar
            och bedömningar som behövs för att säkerställa att kärnkraftsreaktorer
            drivs säkert, och det är myndigheten som beslutar om villkor och
            föreskrifter. Ett exempel på hur myndigheten arbetar för att öka
            säkerheten vid kärnkraftsanläggningarna är det aktuella förslaget
            om att alla kärnkraftsreaktorer ska installera ny utrustning för
            oberoende härdkylning vid extrema situationer.
          </note>
          <note>
            När regeringen arbetar med att skärpa säkerhetskraven för kärnkraftsreaktorerna
            utgår vi självklart från myndighetens bedömningar. Regeringen
            tar de initiativ som behövs för att kärnkraften inte ska utgöra
            en riskfaktor, varken nu eller i framtiden. Sådana initiativ kan
            vara att ge myndigheten i uppdrag att se över olika säkerhetsrelaterade
            frågor och att vid behov föreslå ändringar av lagar och förordningar
            för att uppnå ändamålsenliga säkerhetskrav.
          </note>
          <note>
            Strålsäkerhetsmyndigheten har sedan 2012 ett regeringsuppdrag
            att utforma föreskrifter för nya kärnkraftsreaktorer. Myndigheten
            har valt att samordna detta arbete med en översyn av nuvarande
            föreskrifter för befintliga kärnkraftsreaktorer. Syftet med en
            översyn av nuvarande föreskrifter är att göra dem tydligare och
            heltäckande så att alla de driftskeden som kan bli aktuella för
            en reaktor regleras tydligt. I detta ingår utvecklade krav för
            vad som ska gälla vid drift för längre tid än vad reaktorerna
            ursprungligen konstruerats för. Myndigheten säkerställer även
            att nya internationella säkerhetskrav kan genomföras och att erfarenheter
            från händelser och olyckor, såsom kärnkraftsolyckan i Japan 2011,
            också tas om hand.
          </note>
          <note>
            Regeringen kommer att ge Strålsäkerhetsmyndigheten i uppdrag
            att utreda vilka författningsändringar som är nödvändiga för att
            Sverige ska kunna genomföra kärnsäkerhetsdirektivet. Regeringen
            har dessutom redan gett myndigheten i uppdrag att utreda vilka
            författningsändringar som är nödvändiga för att Sverige ska kunna
            genomföra strålskyddsdirektivet som antogs av Europeiska unionens
            råd i december 2013.
          </note>
          <note>
            Inom Regeringskansliet bereder vi även ett antal förslag om hur
            kärnkraftverken bör skyddas mot antagonistiska hot. Planen är
            att förslagen ska skickas ut på remiss i höst.
          </note>
          <note>
            När Strålsäkerhetsmyndigheten redovisat sina olika uppdrag till
            regeringen och när remissinstanserna har hunnit yttra sig om de
            olika förslagen kommer regeringen att vidta de åtgärder som behövs
            för att säkerställa att säkerhetskraven blir ändamålsenliga och
            att direktiven uppfylls. Som jag ser det kommer detta arbete att
            resultera i skärpta säkerhetskrav vid de svenska kärnkraftverken,
            och jag är också säker på att det är någonting som den här kammaren
            och svenska folket välkomnar.
          </note>
          <note type="speaker">
            Anf. 15 JÖRGEN WARBORN (M):
          </note>
          <note>
            Fru talman! Tack till statsrådet för svaret på interpellationen!
          </note>
          <note>
            Interpellationen handlar ytterst om energipolitiken. Syftet med
            den är att försöka få klarhet i vad regeringens position egentligen
            är när det gäller energin i framtiden. Den överenskommelse som
            Socialdemokraterna och Miljöpartiet har gjort på energiområdet
            är på intet sätt tydlig. Tvärtom finns det flera motsatsförhållanden
            i överenskommelsen. Inte heller av regeringsförklaringen kunde
            vi tydligt läsa ut hur energiförsörjningen i framtiden ska hanteras.
            En del av regeringsförklaringen handlade om de ökade säkerhetskraven
            på kärnkraften. Dock framgick det inte vilka kraven var och varför
            kraven ska ökas. Det är därför jag har ställt dessa konkreta frågor
            till statsrådet. Tyvärr blev det inte riktigt tydligt i statsrådets
            svar – speciellt inte om man sätter Romsons svar i relation till
            hennes tidigare uttalanden – men jag hoppas att våra anföranden
            här ska reda ut osäkerheten.
          </note>
          <note>
            Osäkerheten skapar helt fel signaler för företagens investeringar
            i Sverige. Regeringen säger sig vilja se satsningar på en nyindustrialisering
            . Det är en idé som jag i mångt och mycket kan stödja. Men för
            att den elintensiva industrin ska våga göra investeringar kan
            det inte råda osäkerhet i energipolitiken. Det gäller massa- och
            pappersindustrin i till exempel Skåne. Det gäller järn- och stålindustrin
            i till exempel Gävleborg. Det gäller kemiindustrin i Västra Götaland
            eller gruvindustrin i Norrbotten. Ja, det gäller industrin i hela
            Sverige. Osäkerheten riskerar att ytterst drabba tillväxten och
            därmed jobben.
          </note>
          <note>
            Fru talman! Statsrådet Romson har i en TT-intervju publicerad
            den 1 oktober gett uttryck för att Miljöpartiets löfte om att
            två reaktorer ska stängas under mandatperioden kommer att infrias.
            Men det kommer inte att ske med hjälp av en avvecklingslag, meddelar
            statsrådet, utan det är med skärpta säkerhets- och kostnadskrav
            som Miljöpartiet räknar med att fler reaktorer kommer att stängas.
            Det framgår också av regeringsförkla ­ ringen. Där står att kärnkraften
            ska bära en större andel av sina samhälls ­ ekonomiska kostnader,
            att säkerhetskraven ska skärpas och kärnavfallsav ­ giften höjas.
            Det är tydligt att inriktningen är att säkerhetskraven ska skär
            ­ pas.
          </note>
          <note>
            Men nu när jag hör svaret på min interpellation gör jag en annan
            tolkning. Jag hoppas att jag har rätt i den tolkningen. De ökade
            säkerhetskrav som regeringen har aviserat gäller alltså enbart
            – om jag har tolkat dem rätt – de som är under pågående process
            hos Strålsäkerhetsmyndigheten. Detta skulle jag för protokollets
            räkning vilja få bekräftat av statsrådet. I så fall minskar naturligtvis
            osäkerheten något. Då kommer det inte att ställas ytterligare
            krav på kärnkraftverken, vilket talar för att reaktorer trots
            allt inte kommer att behöva snabbavvecklas – åtminstone inte på
            grund av ökade säkerhetskrav, som Romson tidigare har sagt.
          </note>
          <note type="speaker">
            Anf. 16 Klimat- och miljöminister ÅSA ROMSON (MP):
          </note>
          <note>
            Fru talman! Jag är här i kammaren för att svara på frågor om
            säkerhetskraven på de svenska reaktorerna. Jag tror inte att det
            finns någon som ser en väg framåt i en energipolitisk diskussion
            som handlar om hur vi ska minska säkerhetskraven på de svenska
            kärnkraftsreaktorerna. Vi ska naturligtvis ha höga säkerhetskrav
            – de allra bästa – på våra svenska kärnkraftverk. Jag vill för
            protokollets skull göra det tydligt att det även är ledamot Warborns
            uppfattning. Det skulle göra mig lite rädd om vi skulle stå här
            i kammaren och diskutera vikten av att minska säkerheten hos de
            svenska kärnkraftsreaktorerna. Det här är en alldeles för riskfylld
            bransch för att darra ens en sekund på manschetten när det gäller
            höga säkerhetskrav på de svenska kärnkraftverken. Det är inte
            regeringens avsikt. Regeringens avsikt är att de svenska kärnkraftverken
            ska ha höga standarder, följa det internationella arbetet, forskning
            och utveckling samt successivt öka säkerhetsstandarderna. Det
            är viktigt också när det gäller energibranschen.
          </note>
          <note>
            Regeringen ska självklart ta de initiativ som behövs för att
            kärnkraften inte ska utgöra en riskfaktor vare sig nu eller i
            framtiden, vilket jag sade inledningsvis i debatten.
          </note>
          <note>
            Exakt vilka standarder det kan bli fråga om i framtiden kan jag
            natur ­ ligtvis inte svara på nu därför att det kan komma ny kunskap,
            ny forskning eller – Gud förbjude – ske nya olyckor som gör att
            vi blir varse ytterligare risker med kärnkraftsenergin. Det är
            så man har byggt upp mycket av de säkerhetsstandarder som finns
            i dag, inte minst med pågående implemen ­ teringsarbete för säkerhetsstandarder
            utifrån kunskapsläget efter Fuku ­ shima 2011. Det är oerhört
            viktigt att vi i Sverige tar arbetet på fullaste allvar, och det
            tänker åtminstone regeringen göra. Det vill jag vara tydlig med.
          </note>
          <note>
            Svaret på Jörgen Warborns konkreta fråga om ytterligare säkerhetskrav
            kommer att ställas än de som redan ställs på kärnkraftsägarna
            i dag är att jag tror att det kommer att bli så. Det finns redan
            några som du har poängterat och som jag redogjorde för i mitt
            interpellationssvar som ligger i den så kallade pipelinen. Allt
            finns naturligtvis inte redan i en process mellan Strålsäkerhetsmyndigheten
            och kärnkraftsbolagen utan det handlar om en skärpning av regelverket.
            Det ska inte råda något tvivel om att vi ska ha de högsta och
            bästa säkerhetsstandarderna på de svenska kärnkraftverken.
          </note>
          <note>
            Ledamoten är naturligtvis välkommen att återkomma med en interpellation
            till statsrådet Ibrahim Baylan . Vi har ändå olika ansvarsområden
            inom regeringen. Men om vi här ska ett utbyte av en större debatt
            om energipolitiken handlar det om vilken framtidsutsikt som finns
            för ett energislag som kärnkraften där även säkerhetsperspektivet
            kommer in. Bedömningen från Miljöpartiets sida är tydlig, nämligen
            att med säkerhetskraven och de samhällskostnader som är hopkopplade
            med kärnkraften kommer de svenska allt äldre reaktorerna att också
            i framtiden att behöva stängas. Det handlar om att stängningen
            sker under ordnade former. De oordnade formerna har vi sett i
            världen, till exempel i Japan. Den här regeringen kommer att medverka
            till att det inte tullas på säkerhetskraven utan att de ständigt
            höjs i takt med att ny kunskap kommer fram.
          </note>
          <note type="speaker">
            Anf. 17 JÖRGEN WARBORN (M):
          </note>
          <note>
            Fru talman! Energifrågan är komplex, men bara för att en fråga
            är svår får man inte skjuta den på framtiden. Det skapar bara
            ännu mer osäkerhet.
          </note>
          <note>
            Alliansens energiöverenskommelse bygger på samma tre grundpelare
            som energisamarbetet i EU gör. Det handlar om att politiken ska
            försöka förena ekologisk hållbarhet, konkurrenskraft och en trygghet
            i energiförsörjningen. För att åstadkomma detta ser vi behov av
            att det ska fortsätta att finnas vattenkraft, att vi bygger ut
            den förnybara energin och att det kommer att finnas kärnkraft
            under överskådlig tid.
          </note>
          <note>
            Regeringen har uppenbarligen en annan politik och sätter därmed
            jobben på spel. Sedan 2006 går 340 000 fler människor till arbetet.
            Denna utveckling riskerar att brytas på grund av regeringens politik,
            inte minst på energiområdet. Det är därför det är så viktigt att
            reda ut den osäkerhet som råder.
          </note>
          <note>
            Jag noterar att statsrådet i sitt första inlägg beskrev de internationella
            överenskommelser som Sverige har att förhålla sig till. Jag vill
            passa på att fästa uppmärksamheten på att IAEA är tydligt med
            vikten av en oberoende strålsäkerhetsmyndighet. IAEA:s regelverk
            stipulerar vidare att säkerhetskrav inte ska användas för att
            på ett orättfärdigt sätt begränsa användandet av kärnkraft. Den
            naturliga frågan till statsrådet blir om hon fortfarande är övertygad
            om att minst två reaktorer kommer att stängas under mandatperioden
            och om regeringen har för avsikt att öka säkerhetskraven i syfte
            att så ska ske.
          </note>
          <note type="speaker">
            Anf. 18 Klimat- och miljöminister ÅSA ROMSON (MP):
          </note>
          <note>
            Fru talman! Den osäkerhet som råder på energiområdet kan vi vara
            ense om. Den råder därför att de svenska partierna, ledamöterna
            i kammaren och tidigare regering i Regeringskansliet under de
            gångna åren inte har levererat långsiktiga spelregler för aktörerna
            på energimarknaden. Det är högst olyckligt. Det vore bra och väsentligt
            att veta för alla aktörerna, som är beroende av tillgång till
            säker energi, vill planera för framtiden, för att skapa jobb och
            ge trygghet åt hushållen och behöver investera i ny energi i Sverige.
            Det är ett sådant skifte vi står inför. Jag hoppas att vi har
            en gemensam bild av detta.
          </note>
          <note>
            Vilka aktörer är det då som ska behöva se det här? Ja, det är
            alla de som kan gå ut och investera.
          </note>
          <note>
            Hur skapar vi de långsiktiga spelreglerna? Jo, vi tror att vi
            gör det genom att underlätta dialogen om vad som är en framtida
            energiförsörjning i Sverige, och göra det brett mellan partierna
            och mellan politikerna. Därför kommer energiministern att bjuda
            in till energisamtal i en energikommission för att påbörja sådana
            samtal.
          </note>
          <note>
            Jag tycker att det är väldigt olyckligt om man i denna kammare
            står och förespeglar att den stora osäkerheten kommer därför att
            det nu äntligen finns en regering som vill bjuda in till sådana
            samtal och föra en sådan dialog brett, när osäkerheten egentligen
            handlar om de långsiktiga spelreglerna på energimarknaden.
          </note>
          <note>
            Hur får vi aktörer att göra stora investeringar, antingen som
            energikonsumenter eller som möjliga producenter? Vi kan se att
            det i allt större utsträckning ibland är samma sak. Allt fler
            i den svenska processindustrin är till exempel både energiproducent
            och konsument. Vi ser att det finns möjlighet till fler skiften
            på energimarknaden på detta sätt.
          </note>
          <note>
            Vi behöver titta i kristallkulan också som politiker för att
            se vilka möjliga förutsättningar vi kan ge. Om man då kommer till
            sådana energisamtal med öppna ögon och tittar på vad som ligger
            på bordet tror jag att vi alla kan börja med att konstatera att
            vi har ett antal äldre kärnkraftsreaktorer i Sverige som kommer
            att behöva stänga av flera skäl, till exempel för att de är gamla.
          </note>
          <note>
            Annars kan jag ställa den retoriska frågan: Hur länge tycker
            du att vi har säker kärnkraft i Sverige med befintliga reaktorer?
            Där har vi en mycket viktig säkerhetsfråga, som vi är skyldiga
            svenska folket att vara tydliga med. Säkerhetskraven på de svenska
            kärnkraftverken är ingenting som vi ska tulla på. Det är någonting
            som hela tiden måste utvecklas utifrån de kunskaper som vi får
            internationellt och utifrån de erfarenheter som myndigheten har.
            Det avser regeringen också att göra.
          </note>
          <note>
            Tittar man sedan i kristallkulan och ser vilka energislag Sverige
            har stor möjlighet att bygga upp under överskådlig tid och leverera
            ut till det svenska samhället har vi en otrolig potential i möjligheter
            till förnybar energi. Men i fråga om alla ledtider, processer
            och inte minst ekonomin för nya kärnkraftsreaktorer, som jag antar
            är något av den här debattens kärna och det ledamoten vill komma
            fram till, ser prognoserna betydligt mörkare ut.
          </note>
          <note>
            Därför har våra partier gjort lite olika ställningstaganden om
            vilken roll vi tror att kärnkraften har i det kommande svenska
            energisystemet.
          </note>
          <note type="speaker">
            Anf. 19 JÖRGEN WARBORN (M):
          </note>
          <note>
            Fru talman! Vi ska naturligtvis ha höga säkerhetskrav på våra
            reaktorer. Det är inte tu tal om det. IAEA beskriver detta på
            ett bra sätt.
          </note>
          <note>
            Statsrådet ställde en retorisk fråga till mig runt säkerhetskraven
            på de svenska kärnkraftverken. Jag har fullt förtroende för SSM
            och det arbete som man gör där. Det är egentligen en del av min
            frågeställning. Jag tycker att det är experten, professionen,
            som ska komma med de här initiativen, och så ska vi i politiken
            sedan ta ställning till detta.
          </note>
          <note>
            Frågeställningen var snarare runt det initiativ som tas från
            Miljöpartiet och Socialdemokraterna i energiöverenskommelsen och
            vidare i regeringsförklaringen, om man vänder lite grann på processen.
          </note>
          <note>
            Syftet med interpellationen var att bringa klarhet i regeringens
            energipolitik. Energiöverenskommelsen har ju, som sagt, ställt
            fler frågor än svar. Detta skapar en osäkerhet, och den osäkerheten
            gäller alla som jobbar i energibranschen och inte minst dem som
            jobbar inom kärnkraften.
          </note>
          <note>
            I min valkrets i Halland är det ca 1 600 anställda vid Ringhals
            kärnkraftverk och utöver det ca 1 000 konsulter och underentreprenörer,
            och det är klart att de känner en oro. Men osäkerheten har spridit
            sig även utanför kärnkraftslänen. De signaler som regeringen skickar
            skapar en osäkerhet hos företag i hela Sverige.
          </note>
          <note>
            Alliansregeringen var tydlig med att den svenska konkurrenskraften
            var en viktig del av energipolitiken. Jobben i de energiintensiva
            branscherna skulle bli fler. I dag ser vi att vi har en politik
            som riskerar att leda till att jobbtillväxten bryts, och i värsta
            fall försvinner jobben i takt med att andra länders konkurrerande
            företag stärker sin konkurrenskraft och därmed tar marknadsandelar.
          </note>
          <note>
            Jag hoppades att denna interpellation skulle bidra något till
            att öka tydligheten. Jag inser att det blir fler frågor och fler
            debatter, och jag ser fram emot dem. Jag vill tacka statsrådet
            för denna debatt.
          </note>
          <note type="speaker">
            Anf. 20 Klimat- och miljöminister ÅSA ROMSON (MP):
          </note>
          <note>
            Fru talman! Jag vill också tacka för debatten. De konkreta frågor
            som ledamoten ställde har jag försökt besvara. Exakt vilka processer
            och vilka initiativ som kommer att behövas i framtiden i fråga
            om rimliga, legitima och viktiga säkerhetskrav på den svenska
            kärnkraften kan jag naturligtvis inte redovisa för lång tid framöver.
            Det här är ju någonting vi måste vara vaksamma på att det kan
            komma ny kunskap om . Men jag redogjorde för de pågående processerna
            i interpellationssvaret, och jag hoppas att ledamoten då känner
            sig lite säkrare på vilka processer som är på gång.
          </note>
          <note>
            Jag återkommer naturligtvis gärna till kammaren om det finns
            fler frågor om vad vi gör när det gäller specifikt säkerheten
            i de svenska kärnkraftsreaktorerna. Vi har en väldigt stor och
            viktig uppgift i att följa de allt äldre reaktorernas säkerhetsstandard.
            Det är en uppgift som ligger på myndigheten, som jag, precis som
            ledamoten, har ett absolut förtroende för. Men som ansvariga politiker
            måste vi också se att det finns ett rimligt regelverk i basen.
            Vi måste ständigt ha ett relevant regelverk som myndigheten kan
            efterfölja för att säkerställa att vi i Sverige har höga och relevanta
            säkerhetskrav på de svenska kärnkraftverken.
          </note>
          <note>
            När det sedan gäller frågan vad hög säkerhet i svenska kärnkraftverk
            kommer att leda till i form av nya val inom energipolitikens område
            återkommer vi säkert många gånger i debatter. Jag hoppas att ledamoten
            när det gäller de här specifika frågorna fick de svar som går
            att få.
          </note>
          <note>
            Överläggningen var härmed avslutad.
          </note>
          <note>
            § 4 Svar på interpellation 2014/15:64 om miljöeffekter av att
            bygga på stadsnära flygplatser
          </note>
          <note type="speaker">
            Anf. 21 Klimat- och miljöminister ÅSA ROMSON (MP):
          </note>
          <note>
            Fru talman! Åsa Coenraads har frågat mig vilken miljöeffekt jag
            och regeringen beräknar att en stängning av citynära flygplatser
            skulle leda till på kort och lång sikt, hur många färre ton koldioxid
            skulle släppas ut när människor och varor fick ta till vägtransporter
            i stället för inrikesflyg och hur många arbetstillfällen en nedläggning
            av de regionala flygplatserna kommer att påverka.
          </note>
          <note>
            Låt mig först klargöra att regeringen inte har fattat några beslut
            om att stänga flygplatser – inte något beslut om stängning av
            någon flygplats, regional eller annan. Därför blir frågeställningen
            lite komplicerad att besvara i detalj.
          </note>
          <note>
            Jag börjar med klimat- och miljöperspektivet, som jag ser att
            interpellanten vill ta upp. Då konstaterar jag att en av de allvarligaste
            och svåraste utmaningar som vår generation står inför är att stoppa
            pågående miljöförstöring och minska klimatpåverkande utsläpp.
            Regeringen har förklarat att Sverige ska vara en global förebild
            i klimatomställningen. För att klara det måste bland annat transportsektorns
            miljöpåverkan minska och investeringar i klimatomställning ske.
          </note>
          <note>
            Under mandatperioden ska fossila utsläpp i Sverige tydligt minska.
            Om vi kopplar det till transportsektorn som handlar om flyget
            vill regeringen att olika metoder för att flyget i större utsträckning
            ska bära sina egna klimatkostnader ska undersökas. Det bör utredas
            hur en skatt på flygresor ska utformas, säger regeringen tydligt
            i budgeten. Det är naturligtvis ett sätt att se hur transportsektorn
            i den delen, med rättvisa ekonomiska styrmedel, kan minska klimatutsläpp.
          </note>
          <note>
            Samtidigt är regeringen mycket fokuserad på att det är viktigt
            att förbättra Sveriges konkurrenskraft och stärka möjligheterna
            att leva, arbeta och resa i hela vårt land. Väl fungerande och
            hållbara transporter i hela landet samt ett ökat bostadsbyggande
            är därför andra områden som regeringen prioriterar. Särskilt i
            de större städerna är bostadsbyggandet i dag otillräckligt och
            behöver öka. Jag hoppas att också interpellanten ser detta stora
            problem.
          </note>
          <note>
            Såväl det nationella järnvägsnätet som den regionala spårtrafiken
            ska förbättras och byggas ut. Det är en viktig del i att effektivisera
            transportarbetet i Sverige. Regeringen avser att inom ramen för
            nästkommande tolvåriga infrastrukturplan tillföra medel för att
            bygga ut järnvägen avseende både gods- och persontrafik. Dessutom
            ska byggandet av nya stambanor för höghastighetståg påbörjas.
            Regeringen bedömer att sådana satsningar sammantaget kommer att
            öka möjligheterna för fler människor att resa med tåg, kanske
            i stället för en del av de flygresor som sker i dag, men också
            motverka den ökande lastbilstrafiken på våra vägar och därmed
            bidra till en bättre miljö och fler arbetstillfällen.
          </note>
          <note>
            Flygplatser och flygtrafik i citynära lägen innebär negativa
            miljöeffekter i form av bland annat bullerstörningar som påverkar
            många människor som bor eller vistas i flygplatsernas närhet.
            Andra negativa miljöeffekter är utsläpp till luft och vatten.
            Därtill upptar citynära flygplatser omfattande arealer mark i
            attraktiva lägen samtidigt som det finns en stor brist på byggbar
            mark för fler bostäder i de växande städerna.
          </note>
          <note>
            Aktuell forskning visar att tätare städer möjliggör bland annat
            effektivare kollektivtrafik, vilket i sin tur innebär besparingar
            i infrastruktur och energiåtgång, kortare restider, mindre klimatpåverkande
            utsläpp och annan negativ miljöpåverkan. Sådana vinster i städerna
            frigör resurser som kan komma hela landet till godo.
          </note>
          <note>
            Mot den bakgrunden är regeringen öppen för att på initiativ från
            en eller flera kommuner, eller ingen kommun, inleda diskussioner
            för att hitta lösningar som kan leda till ett ökat bostadsbyggande
            på mark som i dag används för flygtrafik. Jag vill betona att
            detta är initiativ som måste komma från kommunerna. Det handlar
            om att möjliggöra en dialog med kommunerna.
          </note>
          <note>
            Detta förutsätter dock att målen om väl fungerande och hållbara
            transporter i hela landet samtidigt kan nås. Inom regeringen är
            vi överens om att en statlig förhandlingsperson ska utses för
            att samordna kontakter med kommuner som kan bygga fler bostäder
            på citynära flygplatsmark. I en sådan dialog behöver analyser
            tas in om bland annat behovet av fler bostäder, betydelsen av
            bra transporter i hela landet, minskad miljö- och klimatpåverkan
            samt regeringens mål om minskad arbetslöshet.
          </note>
          <note>
            Fru talman! Jag är medveten om att det inte har gått att svara
            på interpellantens frågor. Frågan om att kunna mäta och svara
            på hur många färre ton koldioxid som ska släppas ut om till exempel
            inrikesflyget skulle minska mer än vad det gör i dag – det minskar
            redan – går inte att svara på när det inte finns några beslut
            om att lägga ned någon specifik eller några specifika flygplatser.
            Det är först om man tänker fatta sådana beslut som man kan göra
            den typen av beräkningar.
          </note>
          <note>
            Med detta, fru talman, anser jag att jag ändå har gjort vad jag
            kan för att svara på interpellationen.
          </note>
          <note type="speaker">
            Anf . 22 ÅSA COENRAADS (M):
          </note>
          <note>
            Fru talman ! Låt mig börja med att tacka ministern för svaret
            på den mycket viktiga interpellation som jag har skrivit.
          </note>
          <note>
            För oss som bor i regioner utanför storstaden och framför allt
            runt om i vårt avlånga land utanför Stockholm är våra regionala
            och lokala flygplatser oerhört viktiga. De är en livsnerv för
            oss runt om i Sverige.
          </note>
          <note>
            Flygplatsen är inte bara viktig för persontrafiken utan också
            för alla företag som vi har runt om i landet och som på ett eller
            annat sätt är knutna till flygplatsen. De regionala flygplatserna
            bidrar till jobb, tillväxt och tillgänglighet runt om i Sverige.
            Vi får inte glömma bort att Sverige är ett väldigt stort land.
            Det är avlångt, och alla kan inte bo i Stockholm.
          </note>
          <note>
            Min fråga till ministern handlade både om jobbfrågan och om miljökonsekvenserna
            av att lägga ned regionala flygplatser. Vi i Sverige har varit
            oerhört skickliga under de senaste åren när det gäller att visa
            att en minskning av koldioxidutsläppen är möjlig att förena med
            tillväxt. Att då börja lägga ned regionala flygplatser är på många
            olika sätt att ta ett steg tillbaka i tillgänglighetsfrågan.
          </note>
          <note>
            När det gäller nedläggning av flygplatser beskriver ministern
            att man kan använda den ytan för bostadsbyggande. Där är jag och
            ministern överens – det behöver byggas mer i Sverige.
          </note>
          <note>
            Vi från alliansregeringen hade tidigare ett stort projekt, Sverigebygget,
            om hur vi skulle kunna möjliggöra mer byggnation runt om i Sverige.
            Men flygplatsområden är kanske inte alltid de bästa områdena att
            bygga på. Vi vet att flygplatserna har kontaminerat marken, och
            jag är intresserad av vad miljökonsekvensen blir av att bygga
            där. Byggandet och saneringen kan inte göras över en natt. Min
            fråga till ministern blir hur den här miljösaneringen skulle gå
            till.
          </note>
          <note>
            Jag kommer från en region som heter Västmanland. Vi har Västerås
            flygplats, som visade sig vara oerhört viktig i det hemska scenario
            vi såg utspela sig i somras med branden i Västmanland. Där kom
            flygplatsen att spela en central roll i släckningsarbetet.
          </note>
          <note>
            Vi ser utifrån det som händer runt om i Sverige nu, till exempel
            med kemikaliespridningen från flyget i Kallinge, att det inte
            går att sanera en flygplats över en natt. Hur lång tid skulle
            det ta, och vad är miljökonsekvensen av att börja rota i gamla
            synder? Ibland kan det vara bättre att låta gamla miljösynder
            ligga kvar i marken och sedan bygga ovanpå i stället.
          </note>
          <note>
            Min andra fråga är med vilka skatteintäkter saneringen av flygplatserna
            ska göras, eftersom många företag som finns runt flygplatserna
            kommer att flytta därifrån eller läggas ned. Är den kostnaden
            något som våra kommuner runt om i Sverige ska ta, eller finns
            det en plats i miljöministerns budget för detta?
          </note>
          <note type="speaker">
            Anf. 23 EDWARD RIEDL (M):
          </note>
          <note>
            Fru talman! Låt mig först säga att det är en bra och viktig interpellation
            som min partikollega Åsa Coenraads har ställt till ministern.
          </note>
          <note>
            Sverige är som alla vet ett avlångt land i Europas utkant. Flyget
            är nödvändigt för att vi ska knyta ihop hela Sverige men också
            för att vi ska knyta ihop Sverige med övriga världen.
          </note>
          <note>
            När den nya S- och MP-regeringen nu har öppnat upp för möjligheten
            att stänga ned Bromma flygplats är det många runt om i landet
            som är väldigt oroade i dag. Det handlar om medborgare som funderar
            på hur man ska kunna ta sig till huvudstaden, om företag och om
            många av de kommunpolitiker, även S- och MP-märkta, som finns
            i de kommuner där man nu kan drabbas av detta.
          </note>
          <note>
            Saken är den att Arlanda inte har några möjligheter att hantera
            de trafikvolymer som i dag trafikerar Bromma, framför allt inte
            under de peaktider det handlar om, det vill säga tidigt på morgonen
            och under eftermiddagarna då man behöver bra tillgång till huvudstaden.
          </note>
          <note>
            Nästa vecka har Swedavia ett frukostmöte här i riksdagen där
            bland andra jag och Suzanne Svensson från Socialdemokraterna står
            som inbjudare. Då hoppas jag att någon från Miljöpartiet närvarar,
            även om ministern själv inte har möjlighet, och lyssnar in vad
            näringslivet säger, vad våra kommunpolitiker ute i landet säger
            och vad det statliga Swedavia säger om just de här frågorna. Det
            vore bra om Miljöpartiet var på plats då. Att stänga Bromma flygplats
            skulle kraftigt hota såväl jobb som företag och tillväxt i hela
            Sverige.
          </note>
          <note>
            Fru talman! Jag skulle vilja veta om ministern kan lova att regeringen
            inte lägger ned Bromma flygplats om man kan påvisa att det hotar
            just jobb, företag och tillväxt i hela Sverige.
          </note>
          <note type="speaker">
            Anf. 24 Klimat- och miljöminister ÅSA ROMSON (MP):
          </note>
          <note>
            Fru talman! Jag tackar de aktiva riksdagsledamöter som vill diskutera
            olika frågor som knyter an till flygplatsmark runt om i Sverige.
            Det är en fråga som flera ministrar hanterar. Jag vill inledningsvis
            åter säga att det inte finns några beslut i regeringen om att
            lägga ned några flygplatser i Sverige, oavsett om de är lokala,
            regionala, militära eller heter Arlanda.
          </note>
          <note>
            Det pågår en mytbildning i debatten ibland, och det framstår
            som att vi har en regering vars intention är att lägga ned maximalt
            antal flygplatser. Ingenting av det går att spåra till det som
            regeringen har beslutat, skrivit eller anfört i den här kammaren.
          </note>
          <note>
            Precis som jag redogjorde för i mitt svar finns det däremot en
            större diskussion om flygets klimatpåverkan, och den är internationell.
            Där är jag glad att många partier här i kammaren står bakom att
            vi globalt säkerställer att vi får utsläppsbegränsningar för flyget,
            för det är inom flygsektorn vi ser den exponentiellt största ökningen
            av klimatutsläpp globalt just nu. Detta är en väldigt stor fråga
            i de internationella klimatförhandlingarna. Därför är det glädjande
            att det är många som ser att det kommer att behöva finnas olika
            typer av begränsningar där, till exempel smarta ekonomiska system
            som säkerställer att flyget också betalar för sin miljöpåverkan.
          </note>
          <note>
            Det är regeringens ambition att se till att flyget också i Sverige
            ska kunna betala för sin klimatpåverkan. Det är en diskussion
            som verkligen handlar om flyget kontra klimatet.
          </note>
          <note>
            Nu har vi en diskussion om antalet flygplatser i Sverige. Då
            skulle jag vilja påminna om att vi ser en sammantagen utveckling
            internationellt – inte bara för Sverige – som innebär att citynära
            flygplatser läggs ned och att nya flygplatser utvecklas med mer
            lämplig lokalisering. Ibland gör man också större hubbar på flygplatser,
            eftersom det finns stark lokal påverkan. Buller och luftföroreningar
            är en starkt bidragande orsak till konflikter mellan tätt bostadsbyggande
            och flygplatser.
          </note>
          <note>
            Vi har flera aktuella fall och en rätt nära historia i Sverige
            där vi ser att flygplatser läggs ned och i stället används för
            bland annat bostadsbyggande. Det gäller Bulltofta , Torslanda,
            Tullinge söder om Stockholm och Barkarby norr om Stockholm.
          </note>
          <note>
            Jag skulle vilja fråga de interpellanter som deltar i debatten:
            Är det en negativ utveckling att en del flygplatser genom historien
            i Sverige har lagts ned och till exempel bebyggts med bostäder?
            Jag ställer mig frågande, om man verkligen vill ha det höga tonläget
            i debatten och vill peka på att den utvecklingen har varit starkt
            negativ. Jag ser ju att vi har växande städer och en växande arbetskraftsutmaning
            i städerna där bland annat bostadsbristen är en starkt hämmande
            faktor.
          </note>
          <note>
            Är det då inte lämpligt att alla aktörer – där kommunerna naturligtvis
            är nyckelaktörer – involveras i att på längre sikt se en samhällsutveckling
            för sina städer, där man också kan diskutera bostadsbyggande på
            alla möjliga ställen där det finns tidigare exploaterad mark?
            Det gäller naturligtvis industrimark – det har till många delar
            tagits i anspråk för bostadsbyggande. Där finns en svår saneringsproblematik
            som ändå går att lösa. Den problematiken är inte svårare för gammal
            industrimark än för flygplatser. Och självklart ska vi ha god
            sanering för bostadsbyggande som vi behöver – för att svara lite
            grann på Åsa Coenraads fråga.
          </note>
          <note>
            Men jag skulle alltså vilja ställa frågan: Är det negativt att
            utvecklingen i Sverige har varit sådan att det har lagts ned bland
            annat citynära flygplatser för att man ska bygga bostäder? Vill
            ni aktivt strypa möjligheten till dialog mellan staten och de
            kommuner som gör en sådan strategisk framtidsplanering? Är det
            vad ni eftersträvar?
          </note>
          <note type="speaker">
            Anf. 25 ÅSA COENRAADS (M):
          </note>
          <note>
            Fru talman! Det är lätt att lägga ned flygplatser. Allt som krävs
            är ett beslut om detta – och så lägger man ned. Det är desto svårare
            att ta beslutet att öppna en flygplats igen.
          </note>
          <note>
            Som jag inledde med att säga är våra regionala och lokala flygplatser
            en livsnerv i Sverige. Det är de som får vårt avlånga land att
            knytas samman. Det är de som gör att hela Sverige kan leva.
          </note>
          <note>
            Miljökonsekvenserna av flyget är naturligtvis en viktig faktor.
            Det måste vi ta hänsyn till. Men det går inte att backa sig ur
            framtiden. Även flygbränslet blir miljösmartare . Anläggningarna
            runt omkring våra flygplatser blir bättre miljömässigt. Lägger
            vi då ned en flygplats kommer vi nog aldrig att öppna den igen.
          </note>
          <note>
            Vi vet att flygutrymmet runt Bromma och Arlanda är för trångt
            som det är redan i dag. Då kommer de lokala flygplatserna i regionen
            runt omkring att spela en allt större roll, också för kapaciteten
            för att kunna ta emot tjänster, varor, företag och persontrafik
            till vårt land. Detta är inte en lokal fråga. Detta är en nationellt
            viktig fråga.
          </note>
          <note>
            Det är klart att miljöministern har svårt att svara på en fråga
            där regeringen inte har fattat några beslut – det förstår jag.
            Men man får inte glömma bort det signalvärde som finns när miljöministern
            tidigare i valrörelsen uttalade sig om ett antal nedläggningar
            av flygplatser runt om i landet.
          </note>
          <note>
            Jag vill minnas att miljöministern i somras gjorde ett uttalande
            om att man skulle lägga ned Bromma. Men i slutet av veckan startade
            skogsbranden i Västmanland, och då var det helt plötsligt väldigt
            viktigt att vi skulle köpa in vattenbombningsplan som skulle kunna
            landa på Bromma flygplats eller Västerås flygplats. Det hade inte
            gått vid en nedläggning av flygplatserna.
          </note>
          <note>
            Därför är signalvärdet från regeringen viktigt.
          </note>
          <note>
            Jag tycker också att det är viktigt att vi fattar beslut mot
            bakgrund av fakta och utredningar. Vi ska ha välgrundade beslut
            här i kammaren. Därför välkomnar jag att regeringen nu tillsätter
            en utredning om vad som ska göras. Men det vore intressant att
            höra ministern berätta lite om när utredningen kommer till och
            när utredningen förväntas vara avslutad.
          </note>
          <note>
            Jag skulle också vilja göra ett medskick till ministern kring
            utredningen. Det är att man i utredningen lägger in en aspekt
            som jag tog upp i min interpellation: Vad kommer miljökonsekvenserna
            att kosta i skattepengar vid sanering av flygplats, och hur många
            arbetstillfällen kommer att beröras av detta? Ministern har fortfarande
            inte sagt ett ord om detta.
          </note>
          <note type="speaker">
            Anf. 26 EDWARD RIEDL (M):
          </note>
          <note>
            Fru talman ! Ministern säger att det i nuläget inte finns några
            förslag på att lägga ned flygplatser. Men den nya regeringen meddelade
            mycket snabbt att man avser att vid behov tillsätta en förhandlingsperson
            just för att kunna bygga bostäder på citynära flygplatser. Nu
            verkar både miljöministern och infrastrukturministern tävla i
            att framföra att det inte finns något hot mot Bromma flygplats.
          </note>
          <note>
            Man kan undra. När regeringen meddelar att man tänker tillsätta
            en förhandlingsperson med just detta syfte behöver man knappast
            vara konspirationsteoretiker för att fundera över vad syftet är.
            Och samtidigt som regeringen meddelar att man avser att tillsätta
            den förhandlingspersonen kommer det också ett önskemål från det
            nya rödgröna styret i Stockholm om att de vill bygga bostäder
            på Bromma flygplats. Då börjar man ana ett mönster och en tanke
            bakom de olika handlingarna.
          </note>
          <note>
            Man behöver inte ha särskilt mycket fantasi för att se att det
            i nuläget finns ett hot mot just Bromma flygplats. Låt oss prata
            om det, i stället för att försöka krypa undan i debatten!
          </note>
          <note>
            Fru talman! Jag tänker faktiskt upprepa min fråga till ministern:
            Kan ministern lova att regeringen inte lägger ned Bromma flygplats
            om det skulle hota jobb, företag och tillväxt i hela Sverige?
          </note>
          <note type="speaker">
            Anf. 27 Klimat- och miljöminister ÅSA ROMSON (MP):
          </note>
          <note>
            Fru talman! Jag ska försöka reda ut de frågor som har ställts,
            trots allt att en del av dem kanske går in på andra områden än
            vad interpellationen handlar om – i så fall skulle den kanske
            ha behandlats av andra ministrar.
          </note>
          <note>
            När det sägs att anledningen till att hela Sverige lever är att
            vi har exakt de flygplatser regionalt, lokalt och nationellt som
            vi har i dag skulle jag nog säga att det är ett lite överdrivet
            uttalande. Hela Sverige lever av många andra skäl. Ska vi se till
            resandemönster och transportbehov skulle jag noga säga att det
            svenska järnvägsnätet är betydligt viktigare för att människor
            ska kunna resa till och från arbetsplatser, till och från mänskliga
            möten, med alla företagens godstransporter inräknade inte minst.
          </note>
          <note>
            Det förringar inte den viktiga nod som också flygplatser utgör
            på många ställen. Men i relation får vi nog ändå säga att om man
            skulle sköta järnvägspolitiken med lite bättre handlag än det
            vi har sett de senaste åren, där urspårningar och signalfel har
            varit mer frekvent än fungerande tågtrafik, då skulle man nog
            göra mer för att hela Sverige ska leva än genom den diskussion
            som förs kring utvecklingen bland en del av flygplatserna i Sverige.
          </note>
          <note>
            Det finns ett stort spektrum här, men eftersom interpellationen
            rörde flygplatser generellt i Sverige skulle jag vilja hålla debatten
            kring det. Jag kommer gärna till kammaren igen för att diskutera
            specifika flygplatser, bland annat i Stockholms närhet.
          </note>
          <note>
            Tar man den generella bilden av flygplatser får man ändå konstatera
            att det ser mycket olika ut. De senaste rapporterna om lönsamhet
            visar till exempel att flera kommuner regelbundet diskuterar huruvida
            de avser att gå in med stora summor i sina lokala eller regionala
            flygplatser på grund av att lönsamheten är ganska dålig.
          </note>
          <note>
            Det är klart att det finns en diskussion om synergi när det gäller
            fler flygplatser på fler ställen. Jag skulle tycka att det var
            anmärkningsvärt om vi från rikspolitiken skulle säga: Ni får absolut
            inte under några omständigheter någonsin i de lokala eller regionala
            beslutsfattande församlingarna diskutera att ni skulle kunna tänka
            er att lägga ned en flygplats som ni nu subventionerar lokalt
            om ni ser att ni har andra behov av dessa markområden för annat.
          </note>
          <note>
            Jag skulle i stället vilja uppmuntra lokala och regionala beslutsfattare
            att anta den framtidsutmaning som en strategisk samhällsplanering
            faktiskt innebär och titta på alla de markresurser och ekonomiska
            resurser som man har för att bygga ett samhälle som kan serva
            den framtidsgeneration som kommer att behöva resa och ha arbetsmöjligheter
            i hela landet och som också kommer att behöva ha väldigt många
            bostäder att bo i. Därför välkomnar regeringen de kommuner, och
            naturligtvis inte minst de större städer, som i dag har stor bostadsbrist
            att ha en aktiv diskussion om bostadsbyggandet. Om detta bostadsbyggande
            skulle ha en beröringspunkt med till exempel en citynära flygplats,
            som det ser ut i Stockholm när det gäller Bromma och som vi ska
            vara tydliga med, ska vi då ha en regering som stänger dörren
            och säger: Nej, under inga omständigheter tänker vi diskutera
            med er hur framtiden för denna flygplats ser ut, trots att ni
            säger att ni ser starka behov och starka argument för att bygga
            bostäder i framtiden där denna flygplats ligger.
          </note>
          <note>
            Den signalen tycker jag vore olycklig att skicka från regeringen.
            Det som den här regeringen, som är en samarbetsregering, i stället
            gör är att se om vi kan samverka med kommunerna. Vi måste ge kommunerna
            en möjlighet att ha en relevant dialog med staten. Därför tänker
            vi utse en förhandlingsman, så att vi underlättar för denna dialog.
            Sedan får vi se vad dessa diskussioner leder fram till när det
            gäller framtidsperspektiv och analysmetoder. Det är mycket som
            har figurerat i denna debatt som man skulle vilja skärpa upp men
            som jag inte har tid till just nu.
          </note>
          <note type="speaker">
            Anf. 28 ÅSA COENRAADS (M):
          </note>
          <note>
            Fru talman! Jag tycker att den na interpellationsdebatt visar
            på det engageman g som finns för våra flygplatser runt om i Sverige.
            Det är bra och roligt, och det är viktigt att miljöministern faktiskt
            tar tag i dessa frågor.
          </note>
          <note>
            Det som är tråkigt är att man återigen får en känsla av att frågan
            om nedläggning av flygplatser runt om i Sverige bara handlar om
            Bromma. Men det är en mycket större fråga än så. Frågan om Bromma
            och våra andra flygplatser är nationell.
          </note>
          <note>
            Det är lite tråkigt att de partier som ingår i regeringen runt
            om i våra kommuner skickar helt andra signaler än de som kanske
            kommer från regeringen. Det är därför som signalvärdet från regeringen
            är så viktigt. Tyvärr tycker jag att ministern åter lite grann
            öppnar upp för en nedläggning av Bromma.
          </note>
          <note>
            Jag tackar ministern så mycket för de svar som jag har fått och
            för den möjlighet som vi har fått att diskutera dessa viktiga
            frågor. Men jag noterar också att ministern hela tiden undviker
            frågan om jobb och tillväxt. Flyget är en viktig del för att skapa
            jobb och tillväxt runt om i Sverige.
          </note>
          <note>
            Jag kommer från en region där vi har många miljöteknikföretag.
            Dessa miljöteknikföretag bidrar till att minska miljökonsekvenserna
            från flyget eftersom det sker forskning och utveckling inom de
            olika transportslagen i många av dessa företag.
          </note>
          <note>
            I mitt parti anser vi att alla transportslag är lika viktiga.
            Men vi får inte glömma bort flyget eftersom flyget är viktigt.
            Precis som ministern har sagt släpper flyget ut en hel del dåliga
            saker. Men då måste vi forska och försöka göra det bättre. Det
            går inte att backa sig ur framtiden.
          </note>
          <note type="speaker">
            Anf. 29 Klimat- och miljöminister ÅSA ROMSON (MP):
          </note>
          <note>
            Fru talman! Även jag tackar för engagerade debattinlägg. Jag
            vill betona att regeringen har en politik när det gäller flygplatser
            i Sverige där vi konstaterar att dessa på många ställen utgör
            en oerhört viktig grund för inte minst alla som nyttjar flygplatserna
            i dag. Men vi ser också ett dynamiskt perspektiv. Flygplatserna
            i Sverige är stadda i utveckling och i förändring. Vi ser inte
            negativt på att man, med den historia som finns, har lagt ned
            inte minst flera mindre flygplatser av ekonomiska skäl men också
            för att marken kan användas på annat sätt. Jag nämner igen Bulltofta
            , Torslanda, Tullinge och Barkarby som sådana exempel.
          </note>
          <note>
            En del vill i denna debatt haussa upp det och säger att det alltid
            finns en konflikt och att man är emot flyget så fort man lägger
            ned en flygplats för att i stället använda markområdet till någonting
            annat och att det är negativt.
          </note>
          <note>
            Tvärtom tror jag att vi ska bejaka en utveckling där vi gör smartare
            städer i stadsutvecklingshänseende och att vi mycket starkt bejakar
            bostadsbyggande på de orter där vi i dag har stor bostadsbrist.
            Jag och regeringen är övertygade om att det är en negativ faktor
            när det gäller till exempel arbetsmarknadspolitiken att vi har
            arbetskraftsbrist på flera ställen på grund av att de arbetssökande
            inte har någonstans att bo.
          </note>
          <note>
            Beträffande transporterna i hela Sverige behövs det stora satsningar
            på tåg. Det är en enorm uppgift att reda ut en mer fungerande
            tågtrafik. Det tror jag också i förlängningen kommer att leda
            till att en del flygplatser kommer att se det som lämpligare att
            de slås ihop för att det ska ges större resandemöjligheter i tåghänseende.
          </note>
          <note>
            Har man perspektivet att samhällen utvecklas och anser att sådan
            utveckling till stora delar är god, tror jag att en sådan utveckling
            även miljömässigt skulle värna Sverige om vi ser fler tåg och
            mer täta städer i Sverige framöver.
          </note>
          <note>
            Överläggningen var härmed avslutad.
          </note>
          <note>
            § 5 Svar på interpellationerna 2014/15:43 och 65 om handelsgödselskatt
          </note>
          <note type="speaker">
            Anf. 30 Landsbygdsminister SVEN-ERIK BUCHT (S):
          </note>
          <note>
            Fru talman! Kristina Yngwe har frågat mig på vilket sätt den
            införda handelsgödselskatten gagnar svenskt lantbruks utveckling
            och framtid. Vidare frågar Kristina Yngwe hur förslaget om handelsgödselskatt
            överensstämmer med regeringsförklaringen, där regeringen säger
            sig vilja öka matproduktionen i Sverige. Kristina Yngwe frågar
            även hur jag ser på det faktum att skattepålagor och hårdare svenska
            regelverk gör att den svenska miljöanpassade produktionen flyttar
            utomlands. Slutligen frågar Kristina Yngwe hur jag ämnar arbeta
            för att stärka svenska bönders konkurrenskraft i ett internationellt
            perspektiv. Ulf Berg har frågat klimat- och miljöminister Åsa
            Romson hur många arbetstillfällen hon anser att denna straffskatt
            på det svenska lantbruket kommer att kosta. Ulf Berg frågar även
            hur mycket mer livsmedel vi, enligt klimat- och miljöministerns
            bedömning, kommer att behöva importera till Sverige när den inhemska
            produktionen minskar ytterligare på grund av denna straffskatt.
          </note>
          <note>
            Arbetet inom regeringen är så fördelat att det är jag som ska
            svara på interpellationerna. Jag svarar på interpellationerna
            i ett sammanhang.
          </note>
          <note>
            Låt mig börja med att säga att växtkraften i entreprenörskap
            och småföretagande på landsbygden är avgörande för att hela Sverige
            ska leva. Jag anser att det inom de gröna näringarna finns en
            stor potential att skapa jobb och tillväxt som bidrar till regeringens
            övergripande målsättning att Sverige ska ha lägst arbetslöshet
            i EU år 2020.
          </note>
          <note>
            Det finns dock utmaningar i att balansera de gröna näringarnas
            miljöpåverkan och deras centrala roll som livsmedels- och skogsråvaruproducenter.
            Precis som Kristina Yngwe nämner bidrar användningen av handelsgödsel
            till övergödning av våra vattendrag, sjöar och hav. Dessutom orsakar
            handelsgödsel utsläpp av tungmetallen kadmium. Det är därför angeläget
            att användningen av handelsgödsel är resurseffektiv och att de
            gödselmedel som används har en låg miljöpåverkan. Det krävs att
            åtgärder vidtas som kan bidra till att uppnå miljökvalitetsmålen
            Ingen övergödning och Giftfri miljö. Jag noterar samtidigt att
            det inte är en lätt uppgift, men regeringen har som målsättning
            att uppnå målen. En skatt på handelsgödsel bör därför införas
            2016.
          </note>
          <note>
            När det gäller matproduktionen i Sverige är det viktigt att ha
            ett helhetsperspektiv och inte enbart fokusera på enskilda styrmedel.
            Regeringen anser att det behövs en långsiktig livsmedelsstrategi
            för att skapa förutsättningar för tillväxt i hela livsmedelskedjan
            och därmed stödja en ökad svensk matproduktion och en ökning av
            andelen svenskt och ekologiskt i konsumtionen av livsmedel. Strategin
            om matproduktionen ska omfatta hela värdekedjan, från primärproduktion
            till konsument. I detta ingår en strategi för jordbruksnäringens
            utveckling och hur konsumenternas intressen ska tillvaratas.
          </note>
          <note>
            De gröna näringarna behöver ständigt utvecklas för att möta nya
            behov. Avgörande för såväl landsbygdens konkurrenskraft som primärnäringarnas
            hållbara utveckling är en väl fungerande kunskapskedja omfattande
            utbildning, forskning, innovation, försöksverksamhet och rådgivning.
            Landsbygdens näringsliv ska utvecklas genom förbättrad infrastruktur,
            tillgång till bredband, närhet till högskolor och forskning samt
            stöd för att förbättra tillgången till butiker och samhällsservice.
          </note>
          <note>
            Regeringen strävar också efter att det ska vara enkelt att starta,
            driva och äga företag i Sverige. Att förenkla för företagen är
            en viktig åtgärd för att skapa fler jobb, sysselsättning och välfärd.
            Förenkling ska beaktas i allt arbete med förändring av regelverk,
            både vad avser nationella regelverk och i förhandlingar om EU:s
            regelverk.
          </note>
          <note>
            För att lyckas med att skapa jobb och tillväxt inom primärproduktionen
            krävs en innovativ och exportinriktad svensk livsmedelsindustri.
            De svenska primärnäringarnas ekonomiska styrka kommer av att vi
            förmår att vara innovativa och säljer högkvalitativa varor på
            globala marknader. Grundläggande för detta är en hög kunskapsnivå
            och ett bra innovationsklimat som stärker företagens konkurrenskraft.
            Innovation och export är därför nyckelfrågor för mig och regeringen
            i arbetet med att stärka svenska bönders konkurrenskraft i ett
            internationellt perspektiv.
          </note>
          <note type="speaker">
            Anf. 31 KRISTINA YNGWE (C):
          </note>
          <note>
            Fru talman! Tack så mycket för svaret, landsbygdsministern! I
            svaret står ganska mycket som vi är överens om. Landsbygdsministern
            säger till exempel att man vill öka livsmedelsproduktionen. Det
            håller jag absolut med om behövs. Svensk livsmedelsproduktion
            har minskat drastiskt det senaste decenniet, och nu är knappt
            hälften av det vi äter producerat i Sverige, detta trots att svensk
            matproduktion är världsledande när det gäller miljöhänsyn och
            djurvälfärd. Vi exporterar alltså i dag miljöpåverkan utomlands,
            till länder där kraven är lägre och djurvälfärden sämre. Det kan
            vi inte acceptera.
          </note>
          <note>
            Landsbygdsministern vill stärka lantbrukets konkurrenskraft,
            och även där är vi överens. Hårdare regelverk gör det svårare
            för svenska lantbrukare att konkurrera med billigare mat från
            länder med lägre krav. I ljuset av det är det såklart förvånande
            att man vill införa en handelsgödselskatt. Handelsgödselskatten
            infördes för 32 år sedan, 1982, och var då 60 öre per kilo. 1994
            tredubblades skatten till 1,80 kr, och på den nivån låg den sedan
            till 2010 då Centerpartiet och Alliansen fick bort den. Det är
            alltså den skatten som regeringen vill återinföra i ungefär samma
            form som den var tidigare. Som motivering anges att näringsbelastningen
            på Östersjön måste minska. Också där är vi överens. Näringsbelastningen
            på Östersjön måste minska.
          </note>
          <note>
            Låt oss titta lite grann på hur handelsgödselskatten har påverkat
            näringsbelastningen på Östersjön. Var det så, fru talman, att
            användningen av handelsgödsel åkte i höjden när skatten togs bort?
            Nej, jag kan berätta för fru talmannen att det gjorde den inte.
            Handelsgödselanvändningen har stadigt gått ned, även efter det
            att skatten togs bort. Varken per hektar, per gröda eller totalt
            har användningen av mineralgödselkväve ökat, utan kurvan har varit
            stadigt nedåtgående, både före och efter det att skatten togs
            bort.
          </note>
          <note>
            Låt oss i stället titta på kväveläckaget, för det är trots allt
            inte mängden kväve som används utan mängden kväve som läcker ut
            i våra vattendrag som är det intressanta att titta på. Hur ser
            det ut? Jo, i Sverige är det genomsnittliga kväveläckaget 14 kilo
            kväve per hektar. Hos våra kolleger i Danmark är snittet 63 kilo
            kväve per hektar. Av alla Östersjöländer har Sverige det lägsta
            kväveläckaget. Det har vi tack vare ett långsiktigt arbete med
            kunskapshöjande insatser som greppar näringen och tack vare insatser
            med fånggrödor och andra åtgärder inom ramen för Landsbygdsprogrammet.
            Men det är inte tack vare någon kväveskatt.
          </note>
          <note>
            Jordbruksverket har räknat ut att en återinförd handelsgödselskatt
            teoretiskt sett skulle minska kväveutlakningen från svenska åkermarker
            med ca 1 500 ton. Det motsvarar 3–4 procent av dagens utlakning.
            Med dagens försäljningsvolym av mineralgödsel och med 1,80 kr
            per kilo skulle skatten dra in ca 300 miljoner per år, vilket
            också är den ungefärliga siffra som regeringen anger i sin budgetproposition.
            Kostnaden för att minska utlakningen skulle därmed motsvara 200
            kronor per kilo, en rekorddyr åtgärd i jämförelse med många andra
            åtgärder som man kunde vidta.
          </note>
          <note>
            En mer effektiv åtgärd är till exempel en ökad samverkan kring
            lantbrukets påverkan runt Östersjön. Greppa näringen är en sådan
            framgångsrik exportåtgärd där man arbetar med konkreta lösningar
            som är till nytta både för miljö och för ekonomi i länderna runt
            Östersjön. Det som inte är en framgångsrik exportprodukt är just
            handelsgödselskatten. Sverige var nämligen det enda landet i EU
            som hade den skatten, en skatt som i efterhand visade sig vara
            både ineffektiv och dyr. Den vill regeringen återinföra.
          </note>
          <note>
            Därför frågar jag: Hur i hela fridens namn kan regeringen i en
            situation där bönder dag för dag förlorar mark gentemot utlandet
            bestämma sig för att återinföra en världsunik och faktiskt ganska
            verkningslös skatt som kostar lantbruket flera hundra miljoner
            om året?
          </note>
          <note>
            (forts. § 7)
          </note>
          <note>
            Ajournering
          </note>
          <note>
            Kammaren beslutade kl. 13.56 på förslag av tredje vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            § 6 Frågestund
          </note>
          <note type="speaker">
            Anf. 32 TALMANNEN:
          </note>
          <note>
            Vi övergår nu till dagens frågestund. Jag vill hälsa statsråden
            hjärtligt välkomna. Frågor besvaras i dag av utbildning sminister
            Gustav Fridolin (MP), arbetsmarknadsminister Ylva Johansson (S),
            försvarsminister Peter Hult ­ qvist (S), statsrådet Anders Ygeman
            (S) och statsrådet Anna Johansson (S).
          </note>
          <note>
            En fråga ska vara av övergripande och allmänpolitiskt slag eller
            avse ett ämne som faller inom statsrådets ansvarsområde och rör
            dennes tjänsteutövning. Utbildningsminister Gustav Fridolin (MP)
            besvarar såväl allmänpolitiska frågor som frågor inom sitt eget
            ansvarsområde. Frågor till övriga statsråd förutsätts beröra deras
            ansvarsområden inom regeringen.
          </note>
          <note>
            Försvarets kostnader för höjda arbetsgivaravgifter för unga
          </note>
          <note type="speaker">
            Anf. 33 HANS WALLMARK (M):
          </note>
          <note>
            Herr talman! Jag har en fråga till försvarsminister Peter Hultqvist.
            Budgeten lades fram för några dagar sedan, och den innehöll vad
            som kan beskrivas, i alla fall från min sida, som ett antal smällkarameller.
            En av dem var att man dubblerar arbetsgivaravgiften för unga.
            Det påverkar många arbetsgivare.
          </note>
          <note>
            En av landets absolut största ungdomsarbetsgivare är Försvarsmakten.
            Försvarsmaktens generaldirektör, Peter Sandwall, har enligt medieuppgifter
            beräknat att det för Försvarsmakten innebär minus 150 miljoner
            kronor bara för i år och uppemot 300 miljoner kronor för de kommande
            åren. Det finns också RUT-rapporter som har indikerat liknande
            nivåer. Man talar där om att det redan 2015 skulle kunna röra
            sig om 200 miljoner kronor.
          </note>
          <note>
            Då är min fråga till statsrådet Peter Hultqvist vad han tror
            att denna minskning av medlen till Försvarsmakten får för konsekvenser.
          </note>
          <note type="speaker">
            Anf. 34 Försvarsminister PETER HULTQVIST (S):
          </note>
          <note>
            Herr talman! Den största smällkaramellen i budgeten som presenterades,
            höständringsbudgeten, är att vi tillförde 1,5 miljarder i nya
            friska pengar för att täcka förluster i samband med JAS-affären.
            Hade vi inte gjort det hade vi haft en total instabilitet i hela
            försvarsbudgeten. Vi var tvungna att täcka ett hål för att över
            huvud taget ha stabilitet och för att Wallmark i ett realistiskt
            härad skulle kunna ställa den här frågan om ungdomsarbetsgivaravgiften.
          </note>
          <note>
            Ändringen av arbetsgivaravgiften för unga påverkar självklart
            försvarets ekonomi, men vi lägger 680 miljoner i tillskott nästa
            år.
          </note>
          <note>
            Hur ändringen av ungdomsarbetsgivaravgifterna slår får ingå i
            den totala bedömningen av Försvarsmaktens långsiktiga ekonomi.
            Den typen av frågor kommer Wallmark och undertecknad att få möjlighet
            att diskutera när inriktningspropositionen inför nästa år läggs
            fram.
          </note>
          <note type="speaker">
            Anf. 35 HANS WALLMARK (M):
          </note>
          <note>
            Herr talman! Jag noterar att den försvarsbudget som S- och MP-regeringen
            har presenterat har stora likheter med den som allianspartierna
            föreslog före och under valrörelsen, så om försvarsministern tycker
            att det är en bra budget kan jag förstå att han tycker det. Dock
            är den stora skillnaden att vi inte dubblerar arbetsgivaravgiften
            för ungdomar. Det handlar om i häradet 150–200 miljoner kronor
            mindre till Försvarsmakten under 2015 jämfört med de alliansförslag
            som presenterades.
          </note>
          <note>
            Då tror jag, herr talman, att det får konsekvenser. Vi har också
            sett under 2014 att man har lagt till extra resurser, inte minst
            för incidentberedskap med anledning av den nya normalbild som
            är på väg att uppstå i Östersjöområdet – någonting som jag har
            uppfattat att Försvarsmakten och överbefälhavaren har gillat.
            De har uppskattat att det har kommit mer pengar.
          </note>
          <note>
            Med detta budgetförslag blir det mindre pengar på grund av höjda
            arbetsgivaravgifter för ungdomar.
          </note>
          <note type="speaker">
            Anf. 36 Försvarsminister PETER HULTQVIST (S):
          </note>
          <note>
            Herr talman! Om man jämför planen för hösten 2014 fram till 2018
            med den förra borgerliga regeringens plan kan man konstatera att
            det ligger mer pengar i planen nu än vad det gjorde tidigare.
            Det beror framför allt på att vi har fört till pengarna med anledning
            av JAS-projektet. Man kan inte blunda för den delen när man bedömer
            den samlade försvarsekonomin.
          </note>
          <note>
            Wallmark fastnar i en post, och den påverkar också, men man måste
            se helheten och att vi fört in stora belopp för att inte få en
            total destabilisering av hela försvarsekonomin.
          </note>
          <note>
            Kostnaden för asylsökande
          </note>
          <note type="speaker">
            Anf. 37 MARKUS WIECHEL (SD):
          </note>
          <note>
            Herr talman! Min fråga går till Gustav Fridolin.
          </note>
          <note>
            Migrationsverkets senaste rapport pekar på att det lär komma
            ca 95 000 as ylsökande till Sverige nästa år, och det kan vara
            en siffra som kan ligga i underkant av det faktiska antalet. Klart
            är att det medför stora kostnader, ca 18,7 miljarder, så det kommer
            naturligtvis att slå hårt mot statskassan. Att då spara under
            10 miljoner kronor genom att lägga ned ett par välfungerande institut,
            som tidigare har föreslagits, gör därmed ingen nämnvärd skillnad.
            Nu har regeringen lyckligtvis backat från detta.
          </note>
          <note>
            Min fråga är vilken del av välfärden som regeringen huvudsakligen
            hade tänkt ta pengar från.
          </note>
          <note type="speaker">
            Anf. 38 Utbildningsminister GUSTAV FRIDOLIN (MP):
          </note>
          <note>
            Herr talman! Världen brinner. Vi ser förföljelserna av oliktänkande
            som bedrivs av IS. Vi ser diktatorer som fortsätter att hålla
            sina folk i järngrepp och använda vapen mot sitt eget folk. Vi
            ser människor som tvingas fly på grund av sin kärlek eller sitt
            kön.
          </note>
          <note>
            Vi har kanske inte haft en så stor flyktingkatastrof i vår del
            av världen sedan andra världskriget, och då väljer Sverigedemokraterna
            att beskriva det som ett problem för svensk ekonomi. Det stämmer
            inte. De länder i Europa som har den mest öppna ekonomin mot omvärlden
            och den mest humana flyktingpolitiken har också den mest stabila
            ekonomin.
          </note>
          <note>
            Vi ska fortsätta att vara ett land som tar ansvar när människor
            tvingas fly. Det har vi råd med, det är vår skyldighet enligt
            de mänskliga rättigheterna och det är den här regeringens linje.
            Den har dessutom brett stöd i denna kammare.
          </note>
          <note type="speaker">
            Anf. 39 MARKUS WIECHEL (SD):
          </note>
          <note>
            Herr talman! Jag noterar att Gustav Fridolin inte svarade på
            min fråga.
          </note>
          <note>
            Jag företräder ett parti, Sverigedemokraterna, som vill satsa
            mer pengar på personer som har det svårt runt om i världen, inte
            mindre. Det är Miljöpartiet och regeringen som tar pengar från
            biståndsbudgeten, de pengar som på riktigt gör skillnad för hårt
            utsatta människor runt om i världen. Det tycker jag, om något,
            är ansvarslöst, och det är ingen human flyktingpolitik.
          </note>
          <note>
            Jag tycker att det är beklämmande när högt uppsatta politiker
            inte inser allvaret med dagens förda politik. Och utgiftsområde
            migration är trots allt i det tysta det område som regeringen
            satsar mest på, men det är ändå underfinansierat.
          </note>
          <note>
            Än en gång skulle jag vilja veta hur statsrådet och regeringen
            har tänkt lösa framtidens problem när man inte ens kan lösa dagens
            problem? Och var ska pengarna tas ifrån?
          </note>
          <note type="speaker">
            Anf. 40 Utbildningsminister GUSTAV FRIDOLIN (MP):
          </note>
          <note>
            Herr talman! Det är märkligt att enda gången sverigedemokrater
            tycker om bistånd är när man kan använda biståndsbudgeten som
            ett slagträ i flyktingdebatten. I Sverigedemokraternas budgetmotioner
            till riksdagen brukar ni vara det parti som skär absolut mest
            i den svenska biståndsbudgeten. Därigenom riskerar ännu fler människor
            att hamna i situationer där de måste fly.
          </note>
          <note>
            Jag håller med om att om man ska göra någonting för att människor
            inte ska behöva fly är svenskt bistånd väldigt effektivt. Därför
            ska vi satsa på bistånd och på en human flyktingpolitik. De hänger
            samman.
          </note>
          <note>
            Frågan var hur vi ska finansiera en situation med ökade flyktingströmmar.
            Vår regering lägger fast en politik som ska leda till att färre
            människor ska behöva bli sjukskrivna på arbetsmarknaden och att
            färre människor ska behöva gå i arbetslöshet. Det är andra faktorer
            som påverkar budgeten och som gör att vi kommer att kunna fortsätta
            lägga fram fullt balanserade budgetar i ett land med en god ekonomi
            – ett förhållande som vi för övrigt delar med andra länder i Europa
            som har en human flyktingpolitik.
          </note>
          <note>
            Licensjakt på varg
          </note>
          <note type="speaker">
            Anf. 41 DANIEL BÄCKSTRÖM (C):
          </note>
          <note>
            Herr talman! Jag önskar ställa en fråga till utbildningsminister
            Gustav Fridolin angående licensjakt på varg.
          </note>
          <note>
            Jag lever i och företräder Värmland, ett av länen i Sverige som
            har en stor rovdjursproblematik. Vargens utbredning ger effekter
            dagligen. Vi kan se det i angrepp på fårnäringen, på älgar och
            på andra djur. Boskapsskötseln påverkas.
          </note>
          <note>
            Jag undrar vad regeringen avser att göra inför vintern. Kommer
            ni att se till att det genomförs licensjakt på varg vintern 2014/15?
          </note>
          <note type="speaker">
            Anf. 42 Utbildningsminister GUSTAV FRIDOLIN (MP):
          </note>
          <note>
            Herr talman! Som riksdagsledamoten Daniel Bäckström kunnat konstatera
            har regeringen inte lagt fram några förändringar i nu gällande
            regelverk. Samma regelverk som allianspartierna tog fram för riksdagen
            gäller alltså under kommande vinter. Ska förändringar göras i
            regelverket återkommer regeringen med det.
          </note>
          <note>
            Att regeringspartierna har haft olika ingångar är ingen hemlighet,
            men det är rådande regelverk som gäller.
          </note>
          <note type="speaker">
            Anf. 43 DANIEL BÄCKSTRÖM (C):
          </note>
          <note>
            Herr talman! Innebär svaret att det kommer att genomföras licensjakt
            på varg kommande vinter?
          </note>
          <note type="speaker">
            Anf. 44 Utbildningsminister GUSTAV FRIDOLIN (MP):
          </note>
          <note>
            Herr talman! Som riksdagsledamoten känner till är det frågor
            som prövas enligt en lagstiftning. Regeringens ansvar är att se
            till att det finns en lagstiftning på bordet som kan prövas av
            berörda myndigheter, i detta fall Naturvårdsverket och länsstyrelserna.
            Lagstiftningen har inte ändrats sedan Alliansen lade fram den,
            så den kommer att gälla under vintern.
          </note>
          <note>
            Dödsolyckor på arbetsplatser
          </note>
          <note type="speaker">
            Anf. 45 RAIMO PÄRSSINEN (S):
          </note>
          <note>
            Herr talman! Under ett enda dygn i slutet av oktober omkom fyra
            personer på sitt arbete. Det var en truckförare och murare i Luleå,
            en egenföretagare i Edsbyn, en elmontörelev i Askersund och en
            chaufför i Göteborg.
          </note>
          <note>
            Nu har det hänt igen. Två arbetare fick en betongvägg över sig
            och avled, och en tredje fick livshotande skador. Det är ytterst
            allvarligt.
          </note>
          <note>
            Min fråga till arbetsmarknadsministern är: Vad kan och vill regeringen
            göra för att minska risken för dödsolyckor på arbetsplatser?
          </note>
          <note type="speaker">
            Anf. 46 Arbetsmarknadsminister YLVA JOHANSSON (S):
          </note>
          <note>
            Herr talman! Jag är säker på att samtliga ledamöter i kammaren
            delar min uppfattning att det är helt oacceptabelt att man ska
            behöva dö på sitt jobb. Vi har ett ansvar att säkerställa att
            de människor som lämnar sitt hem och går till jobbet på morgonen
            kommer hem levande på kvällen.
          </note>
          <note>
            Regeringen satsar i sin budget 100 extra miljoner på arbetsmiljöarbetet
            varje år under mandatperioden. Det är ganska mycket pengar i förhållande
            till arbetsmiljöarbetet. De ska gå till att ha fler inspektörer
            på Arbetsmiljöverket, till att förnya föreskrifterna och till
            att satsa mer på de regionala skyddsombuden.
          </note>
          <note>
            Regeringen har också för avsikt att ta fram en handlingsplan
            när det gäller arbetsmiljöarbetet i nära samråd mer parterna och
            att tillsammans med parterna ta fram en nollvision mot arbetsplatsolyckor.
          </note>
          <note type="speaker">
            Anf. 47 RAIMO PÄRSSINEN (S):
          </note>
          <note>
            Herr talman! Jag tackar ministern för svaret. Byggnadsarbetarfacket
            har påpekat att mycket kan liknas vid vilda västern ute på deras
            byggarbetsplatser. Många arbetsplatser saknar kollektivavtal,
            skyddsombud och så vidare.
          </note>
          <note>
            Jag vill höra ministerns mening om vikten av att det är ordning
            och reda och vikten av att de underentreprenörer som hyrs in av
            Fortum och andra har kollektivavtal och kan redovisa att de har
            ordning och reda.
          </note>
          <note type="speaker">
            Anf. 48 Arbetsmarknadsminister YLVA JOHANSSON (S):
          </note>
          <note>
            Herr talman! Jag ska först rätta mig. Vi ska ha en nollvision
            mot dödsolyckor på arbetsplatser. Att vi ska klara oss helt från
            arbetsplatsolyckor är inte realistiskt att tro.
          </note>
          <note>
            Arbetsmiljölagen gäller på alla arbetsplatser oavsett om det
            finns kollektivavtal eller inte. Men med kollektivavtal har man
            en annan möjlighet att bedriva ett systematiskt arbetsmiljöarbete
            och säkerhetsarbete. Har man kollektivavtal finns det skyddsombud
            som kan delta i skyddsarbetet. Annars är det enbart arbetsgivarens
            representanter som deltar.
          </note>
          <note>
            Enligt regeringens mening är det därför viktigt att så stor andel
            som möjligt av den svenska arbetsmarknaden omfattas av kollektivavtal.
            Det är det sätt som vi av många olika skäl har valt att reglera
            arbetsmarknaden på, och det är också viktigt av arbetsmiljöskäl.
            Då omfattas man också av försäkringar som innebär att man är försäkrad
            vid olyckor eller i allra värsta fall dödsfall.
          </note>
          <note>
            Förbifart Stockholm
          </note>
          <note type="speaker">
            Anf. 49 TINA GHASEMI (M):
          </note>
          <note>
            Herr talman! Min fråga går till infrastrukturminister Anna Johansson.
          </note>
          <note>
            Regeringen har fattat beslut om att frysa projektet Förbifart
            Stockholm. Det är ett mycket olyckligt beslut för stockholmarna
            och för regionen som helhet.
          </note>
          <note>
            Förbifarten är en av Sveriges största och viktigaste satsningar
            på infrastrukturområdet. En uppskjutning innebär både en försening
            och en fördyring av projektet. Från vissa håll sägs det att stoppet
            kan kosta 700 miljoner kronor.
          </note>
          <note>
            Samtidigt som finansminister Magdalena Andersson hävdar att det
            är tomt i ladorna kostar detta byggstopp ca 4 miljoner kronor
            per dag. Tycker statsrådet att det är försvarbart att skjuta upp
            byggandet? Hur ställer sig statsrådet till Förbifart Stockholm?
          </note>
          <note type="speaker">
            Anf. 50 Statsrådet ANNA JOHANSSON (S):
          </note>
          <note>
            Herr talman! Regeringen har fattat beslut om att frysa byggstarten
            av Förbifart Stockholm av det enkla skälet att projektet inte
            varit fullt ut förankrat regionalt och lokalt. Vi vill därför
            ge parterna möjlighet att kontakta regeringen och be om en förhandling
            om hur projektet kan finansieras annorlunda. I väntan på att en
            sådan eventuell förhandling ska starta har vi valt att frysa byggstarten
            till den 1 maj 2015. Kostnaden för detta är av Trafikverket beräknad
            till 170–250 miljoner.
          </note>
          <note>
            Ett snabbare och enklare genomförande av projektet kan medföra
            kostnadsminskningar i andra änden. Flera av de stora projekt som
            nyligen har slutförts har blivit både snabbare klara och billigare.
            Förmodligen finns det alltså både plus- och minussidor i detta
            ekonomiskt.
          </note>
          <note type="speaker">
            Anf. 51 TINA GHASEMI (M):
          </note>
          <note>
            Herr talman! Att regeringen fattat beslut om att frysa projektet
            är skadligt för tillväxtregionen Stockholm. Anna Johansson talar
            om att förankringen har varit dålig, men det finns ett stort stöd
            för Förbifart Stockholm hos både stockholmarna och kommunerna
            runt om i länet.
          </note>
          <note>
            Syftet är att det ska leda till förbättrad framkomlighet på infartslederna,
            ökad trafiksäkerhet, förkortade restider samt ökad och förbättrad
            ekonomisk utveckling för människor när de får möjlighet att resa,
            arbeta och utnyttja den service staden erbjuder.
          </note>
          <note>
            I en region med så snabbt ökande tillväxt och befolkning ställs
            höga krav på rörlighet, och då behöver regionen Förbifart Stockholm.
          </note>
          <note>
            På vilket sätt bidrar frysningen av projektet till fler jobb
            och ökad tillväxt?
          </note>
          <note type="speaker">
            Anf. 52 Statsrådet ANNA JOHANSSON (S):
          </note>
          <note>
            Herr talman! Regeringen ger de övriga parterna i projektet möjlighet
            att komma till oss och göra en framställan om en förhandling.
            Någon sådan framställan har ännu inte kommit, varken från Stockholms
            stad eller Stockholms läns landsting.
          </note>
          <note>
            Regeringen är dock beredd att tillsätta en förhandlingsperson
            för att se om det finns förändringar man vill göra i finansieringsfrågorna
            gällande Förbifarten.
          </note>
          <note>
            I väntan på att en sådan eventuell förhandling kommer till har
            vi valt att avstanna projektet.
          </note>
          <note>
            Vi är övertygade om att ett bättre förankrat projekt ges bättre
            förutsättningar för ett väl utfört genomförande så småningom.
          </note>
          <note>
            Blir det inget nytt avtal kommer enligt överenskommelsen byggstart
            att ske senast den 1 maj 2015. Hittills har det inte inkommit
            någon framställan till regeringen.
          </note>
          <note>
            Svenska storföretags skatteflykt
          </note>
          <note type="speaker">
            Anf . 53 DANIEL SESTRAJCIC (V):
          </note>
          <note>
            Herr talman ! Min fråga går till Gustav Fridolin som representant
            för regeringen.
          </note>
          <note>
            Varje år förlorar EU-länderna 9 000 miljarder på grund av skatteflykt.
            Sveriges budget är ungefär 900 miljarder.
          </note>
          <note>
            I dag har vi tack vare en läcka kunnat läsa i tidningarna att
            det finns 340 bolag i Luxemburg som har en aggressiv skatteplanering
            som undanhåller EU-länderna skattemedel. Bland dessa företag finns
            flera av Sveriges största bolag, exempelvis Ikea, Tele 2, SEB
            och de fyra största riskkapitalbolagen. Det handlar alltså om
            stora svenska företag som systematiskt undvikit beskattning i
            Sverige.
          </note>
          <note>
            Detta sker i EU-landet Luxemburg. Nuvarande EU-kommissionsordföranden
            Jean-Claude Juncker kommer inte bara därifrån utan har också ansvarat
            för finanserna där i 20 år.
          </note>
          <note>
            Vad avser Sveriges regering att göra mot de inblandade svenska
            företagen för att få stopp på detta? Vilken insyn har Sveriges
            regering haft i detta problem?
          </note>
          <note type="speaker">
            Anf. 54 Utbildningsminister GUSTAV FRIDOLIN (MP):
          </note>
          <note>
            Herr talman! Jag tackar för en viktig fråga som är vidare än
            den problembeskrivning som riksdagsledamoten ger. Detta är ett
            ännu mycket större problem för de fattigaste länderna i världen
            vars ekonomi raseras av att företag som är verksamma där väljer
            att inte skatta där.
          </note>
          <note>
            För svenskt vidkommande förutsätter vi givetvis att alla företag
            i Sverige väljer att följa de regler som finns i Sverige och Europa
            på skatteområdet. Vi förutsätter att när så inte sker har Skatteverket
            tillämpliga lagar, eller annars begär Skatteverket lagändringar,
            för att kunna beivra eventuella lagbrott också på skatteområdet.
          </note>
          <note type="speaker">
            Anf . 55 DANIEL SESTRAJCIC (V):
          </note>
          <note>
            Herr talman ! Ska jag tolka svaret som att det inte kommer att
            vidtas några särskilda åtgärder med anledning av detta avslöjande,
            som jag menar är en global skandal? Jag håller med Gustav Fridolin
            om att det är mycket svårare för många länder i den fattiga delen
            av världen. Men vi talar om 9 000 miljarder på EU-nivå, vilket
            givetvis slår hårt mot den svenska välfärden.
          </note>
          <note>
            För Vänsterpartiets del är det ännu ett grundskott mot Jean-Claude
            Juncker som EU-kommissionens ordförande. Det är en man som varit
            arkitekten bakom detta upplägg och gjort Luxemburg till ett av
            de största skatteparadisen i Europa. Därför menar vi att Jean-Claude
            Juncker inte längre kan vara EU-kommissionens ordförande.
          </note>
          <note>
            Jag vill ställa frågan till Gustav Fridolin om den svenska regeringen
            fortfarande har förtroende för Jean-Claude Juncker och på vilket
            sätt man avser att ta upp frågan med Luxemburg för att få stopp
            på detta.
          </note>
          <note type="speaker">
            Anf. 56 Utbildningsminister GUSTAV FRIDOLIN (MP):
          </note>
          <note>
            Herr talman! Det vore fel att tolka mitt inlägg som att det inte
            pågår några åtgärder för att stoppa skatteflykt. Det är en av
            de frågor som har debatterats flitigt, och flera lagändringar
            är på väg genom EU-systemet.
          </note>
          <note>
            Den nya regeringen avser att vara väldigt bidragande att se till
            att de lagändringarna förhindrar skatteflykt och att vi har ett
            fungerande skattesystem inom EU. Grundfrågan var egentligen att
            hindra skatteflykt ut ur EU och att därtill se till att EU bidrar
            på ett positivt sätt för att de fattigaste länderna i världen
            kan skydda sina ekonomier.
          </note>
          <note>
            Vad gäller EU-kommissionens sammansättning och EU-kommissionens
            ordförande är det givetvis så att den svenska regeringen som andra
            inblandade regeringar har förtroende för EU-kommissionen tills
            något annat meddelas. Skulle något annat meddelas kommer det att
            ske på ett annat sätt än genom ett frågesvar i riksdagens frågestund.
          </note>
          <note>
            Sveriges försvarsförmåga
          </note>
          <note type="speaker">
            Anf. 57 ALLAN WIDMAN (FP):
          </note>
          <note>
            Herr talman! Min fråga riktar sig till försvarsminister Peter
            Hultqvist.
          </note>
          <note>
            Det är nu snart två år sedan Sveriges överbefälhavare Sverker
            Göranson konstaterade att han hade möjlighet att försvara vårt
            land mot ett väpnat angrepp i en riktning under en vecka förutsatt
            att han fick höjt försvarsanslag 2015. Då skulle han klara av
            detta 2019.
          </note>
          <note>
            Nu har den nya regeringen på ett tydligt sätt markerat att Natomedlemskap
            inte är aktuellt för Sverige under den kommande mandatperioden.
            Mot bakgrund härav skulle jag vilja fråga försvarsministern: Vad
            föreslår försvarsministern att Sverige ska göra på den åttonde
            dagen av ett väpnat angrepp?
          </note>
          <note type="speaker">
            Anf. 58 Försvarsminister PETER HULTQVIST (S):
          </note>
          <note>
            Herr talman! Det är en mycket intressant fråga, Widman. Det jag
            skulle vilja föreslå att vi gjorde tillsammans i riksdagen är
            att vi nästa vår någon gång i mars april eller kanske något senare
            fattade ett gemensamt beslut om hur svensk försvarsmakt ska se
            ut i framtiden.
          </note>
          <note>
            Det ska vara ett så omfattande beslut att det täcker in alla
            delar i Försvarsmakten och är väl anpassat efter de behov som
            finns med anledning av omvärldsutvecklingen och allt det vi nu
            erfar händer på Östersjön, i Ukraina och i vårt närområde. Där
            hoppas jag på en bred politisk uppgörelse.
          </note>
          <note>
            Kan vi bygga en ökad militär förmåga med grund i det som har
            stått i Försvarsberedningens rapport kan vi åstadkomma någonting
            som är reellt. Då kan vi nog också svara på vad vi gör den åttonde,
            nionde eller tionde dagen. Sedan kan man också diskutera olika
            scenarier. Det kan också finnas andra scenarier, vilket Widman
            väl känner till, för hur ett eventuellt krisförsvar ska se ut.
          </note>
          <note type="speaker">
            Anf. 59 ALLAN WIDMAN (FP):
          </note>
          <note>
            Herr talman! Försvarsberedningen lämnade sin senaste rapport
            den 7 maj i år i bred politisk enighet. Där föreslås att vårt
            försvarsanslag den kommande tioårsperioden ska räknas upp med
            5,5 miljarder. Detta kan jämföras med den upprustning som Ryssland
            avser att göra de kommande tre åren som handlar om 350 miljarder
            kronor.
          </note>
          <note>
            För att använda ett språkbruk som jag tror är välbekant för förvarsministern
            framstår den svenska försvarsansträngningen som en puts i marginalen.
            Jag tror att det finns skäl för regeringen att fortsätta att fundera
            över vad som ska hända just den åttonde dagen. Överbefälhavaren
            avslutade sitt anförande med att säga: Sedan måste hjälpen komma.
            Det är kanske i den riktningen vi ska fundera.
          </note>
          <note type="speaker">
            Anf. 60 Försvarsminister PETER HULTQVIST (S):
          </note>
          <note>
            Herr talman! Problemet för Widman var att hans parti var en del
            av den högerallians som satt vid regeringsmakten under förra valperioden.
            Hans parti var en del av hela den försvarspolitiska strategi som
            präglade den regeringen med tydliga uttalanden gång på gång även
            i Försvarsberedningens inre arbete om att det som sker i Ryssland
            inte var någon fara. Nu kanske Widman som person hade en liten
            annan position ibland. Men det var likt förbaskat så att Folkpartiet
            var med.
          </note>
          <note>
            Mot bakgrund av det kanske Folkpartiet och Widman måste fundera
            på varför det blev just 5,5 miljarder och varför det var ett så
            heligt tal i de sammanhangen. Det fanns erbjudanden om högre nivåer
            som avvisades i det läget. Jag tror att vi ska försöka åstadkomma
            ett bra försvarsbeslut i bred politisk enighet. Vi har mycket
            att tala om för att kunna klara ut den frågan.
          </note>
          <note>
            Ungdomsarbetslösheten
          </note>
          <note type="speaker">
            Anf. 61 MARCO VENEGAS (MP):
          </note>
          <note>
            Herr talman! Jag har en fråga till arbetsmarknadsminister Ylva
            Johansson.
          </note>
          <note>
            I dag är det alldeles för många ungdomar som går arbetslösa i
            vårt land. Det skapar problem inte bara för individen utan också
            för hela samhället. Nu är det dags att ta ungdomsarbetslösheten
            på allvar. Jag förstår att det inte är så enkelt. Det kräver en
            riktig handlingsplan och politiskt mod.
          </note>
          <note>
            Vi är skyldiga våra ungdomar ett bättre Sverige, ett Sverige
            som ger dem möjligheter att komma in på arbetsmarknaden. Min fråga
            till ministern är: Vilka tre konkreta åtgärder tänker du sätta
            igång de närmaste veckorna för att börja ta itu med ungdomsarbetslösheten?
          </note>
          <note type="speaker">
            Anf. 62 Arbetsmarknadsminister YLVA JOHANSSON (S):
          </note>
          <note>
            Herr talman! Jag delar Marco Venegas uppfattning att ungdomsarbetslösheten
            är ett av våra absolut största samhällsproblem, och det står därför
            högst upp på regeringens agenda.
          </note>
          <note>
            Det finns tre viktiga saker för att bekämpa ungdomsarbetslösheten.
            Det första är att satsa stort på utbildning. Det har blivit allt
            svårare de senaste åren för unga människor att studera vidare.
            För den här regeringen är det självklart att de unga människor
            som kan och vill läsa vidare också ska ha möjlighet att göra det
            och då läsa utbildningar som leder till arbete. Vi har många yrken
            där det i dag råder kompetensbrist och där vi behöver fler som
            utbildar sig.
          </note>
          <note>
            Det andra handlar om en kraftsamling där vi behöver samla många
            av samhällets aktörer för att bekämpa ungdomsarbetslösheten. Jag
            kommer inom kort att bjuda in samtliga Sveriges kommuner och erbjuda
            dem ett konkret samarbete för att tillsammans bekämpa ungdomsarbetslösheten.
          </note>
          <note>
            Det tredje handlar om parterna på arbetsmarknaden. Jag sitter
            nu i samtal tillsammans med arbetsmarknadens parter om hur till
            exempel yrkesintroduktionsanställningar kan användas på ett mer
            offensivt sätt för att bekämpa ungdomsarbetslösheten.
          </note>
          <note type="speaker">
            Anf . 63 MARCO VENEGAS (MP):
          </note>
          <note>
            Herr talman ! Tack för svaret. Det låter väldigt bra. Det är
            väldigt viktigt att ungdomarna kan förverkliga sina drömmar och
            att vi skyndar så att vi kan inkludera dem i samhället.
          </note>
          <note type="speaker">
            Anf. 64 Arbetsmarknadsminister YLVA JOHANSSON (S):
          </note>
          <note>
            Herr talman! Jag delar samma vision att ungdomar ska kunna förverkliga
            sina drömmar. Jag tror att för de allra flesta ungdomar är det
            inte märkvärdiga drömmar. Det handlar om att få kliva ut i vuxenlivet,
            att få ta ansvar för sitt eget liv, att kunna fatta egna beslut,
            att tjäna egna pengar, att flytta hemifrån och bilda egen familj.
            Vägen dit går genom arbete. Därför är det högst på regeringens
            agenda.
          </note>
          <note>
            Sveriges försvarssamarbeten
          </note>
          <note type="speaker">
            Anf. 65 MIKAEL OSCARSSON (KD):
          </note>
          <note>
            Herr talman! Jag har en fråga som jag vill rikta till försvarsminister
            Peter Hultqvist.
          </note>
          <note>
            I min hand håller jag en fin rapport som försvarsministern fick
            förra veckan. Det är Tomas Bertelmans rapport som går igenom Sveriges
            försvarssamarbeten. Man kan säga att rapporten knyter an till
            det min kollega alldeles nyss tog upp om den åttonde dagen. Frågan
            är vad våra försvarssamarbeten duger till i verkliga livet.
          </note>
          <note>
            Utredaren Tomas Bertelman kommer fram till att det inte är mycket
            att hänga i julgranen, ursäkta uttrycket. De har marginell betydelse.
            Han tar upp det nordiska samarbetet och europeiskt samarbete med
            Nato. Han säger exempelvis att solidaritetsförklaringen om att
            vi ska kunna ge hjälp och ta emot hjälp, som kammaren har antagit
            och som regeringen står bakom, inte är värd någonting, och man
            förstår den inte.
          </note>
          <note>
            Är det inte en anledning för regeringen att nu komma till skott
            och utreda Natofrågan ?
          </note>
          <note type="speaker">
            Anf. 66 Försvarsminister PETER HULTQVIST (S):
          </note>
          <note>
            Herr talman! Den här frågan har jag svarat på många gånger sedan
            utredningen lades fram. Vi kommer inte att ta initiativ till någon
            Natoutredning. Det bygger på att vi står bakom den strategi som
            Försvarsberedningen har presenterat. Där ingick även KD som representant.
          </note>
          <note>
            Vi vill alltså utveckla och fördjupa samarbetet med Finland.
            Det kommer att bli ett grannlaga arbete som kommer att kräva lagförändringar
            och regelförändringar. Jag tror att det kommer att bidra till
            något mycket positivt. Det är en uppgift som vi måste ta oss an.
            Samarbetena inom Nordefco , 133 olika samarbeten, med bland annat
            den viktiga Cross Border Training på Nordkalotten är exempel.
          </note>
          <note>
            EU:s säkerhetspolitiska samarbete är också viktigt. Och partnerskapet
            inom Nato ska vi utveckla. Där ingår också Host Nation Support-avtalet,
            ett värdlandsavtal som regeringen planerar att lägga fram en proposition
            om våren 2016.
          </note>
          <note type="speaker">
            Anf. 67 MIKAEL OSCARSSON (KD):
          </note>
          <note>
            Herr talman! Finland är jättebra att samarbeta med. Men nu är
            det faktiskt på det sättet, försvarsministern, att Finland har
            beslutat att ånyo göra en Natoutredning. Borde inte försvarsministern
            lyssna på sina partikamrater, det förra statsrådet Jan Nygren
            och Niklas Nordström som är kommunalråd i Luleå? De säger just
            att det är dags att diskutera frågan.
          </note>
          <note>
            Försvarsmakten är också tydlig. I sin perspektivstudie säger
            de att de egentligen ger oss politiker tre alternativ. Antingen
            får vi ta upp plånboken och öppna den på vid gavel eller öppna
            upp för reellt samarbete – läs medlemskap i Nato – eller vackert
            säga till svenska folket att den svenska försvarsmakten inte kan
            möta väpnat angrepp. Frågan kvarstår alltså: Är det inte dags
            att ompröva den negativa hållningen till en Natoutredning?
          </note>
          <note type="speaker">
            Anf. 68 Försvarsminister PETER HULTQVIST (S):
          </note>
          <note>
            Herr talman! Vi står fast vid att fullfölja intentionerna i Försvarsberedningen.
            Det klargjordes också mycket tydligt i regeringsförklaringen.
          </note>
          <note>
            Jag kan också konstatera att hänvisningarna till Finland ger
            en kanske lite skev bild. Både Centerpartiets partistyrelse och
            Socialdemokraternas partistyrelse har markerat för Finland att
            det inte är aktuellt med något Natomedlemskap för finsk del. Den
            bild som ges i medierna är alltså kanske lite väl enkel ibland.
            Den används också av en del propagandister här i Sverige.
          </note>
          <note>
            Jag tror att det är mer komplicerat än så. Att tro sig lösa alla
            säkerhetsproblem genom att föra en diskussion om Nato menar jag
            ger en felaktig bild. Att fördjupa samarbete med andra länder
            steg för steg och på ett realistiskt sätt är en effektiv metod,
            men man måste också göra sin egen hemläxa. Där ligger prövningen
            för mig, för Allan Widman, för Mikael Oscarsson och för Hans Wallmark
            att sedan kunna få ihop någonting i försvarsberedningen.
          </note>
          <note>
            Österleden
          </note>
          <note type="speaker">
            Anf. 69 SOFIA FÖLSTER (M):
          </note>
          <note>
            Herr talman! Min fråga går till infrastrukturminister Anna Johansson.
          </note>
          <note>
            Med en befolkningsökning om ca 40 000 per år är Stockholmsregionen
            en av Europas snabbast växande regioner. Av detta kan vi konstatera
            att vi fortsatt ser ett stort behov av investeringar i både infrastruktur,
            bostäder och kollektivtrafik. Alliansen avsatte under förra mandatperioden
            2 miljarder för att utreda och projektera färdigställandet av
            Österleden som skulle vara den sista delen av en ringled runt
            Stockholms innerstad. Enligt Stockholms Handelskammare , som har
            skrivit en rapport om detta, skulle enbart byggandet av Österleden
            minska biltrafiken med i snitt 11 procent i Stockholms innerstad.
          </note>
          <note>
            Min fråga till statsrådet är således: Kommer regeringen att verka
            för att färdigställa byggandet av Österleden, och i så fall hur?
          </note>
          <note type="speaker">
            Anf. 70 Statsrådet ANNA JOHANSSON (S):
          </note>
          <note>
            Herr talman! Vad jag har förstått finns det inga pengar avsatta
            för att starta ett bygge av Österleden. Den typen av frågor får
            vi naturligtvis ta ställning till i nästa nationella plan. Det
            finns ett stort antal önskvärda och nödvändiga projekt som behöver
            finansiering, både i Stockholmsområdet och i andra delar av landet.
            Den typen av projekt behöver utredas.
          </note>
          <note>
            Regeringen har för avsikt att återkomma med en samlad bedömning,
            inte projekt för projekt utan med en samlad bild i den nationella
            planen.
          </note>
          <note type="speaker">
            Anf. 71 SOFIA FÖLSTER (M):
          </note>
          <note>
            Herr talman! Jag vill tacka statsrådet för svaret. Men jag har
            mycket svårt att se hur Stockholmsregionens stora behov av investeringar
            i infrastruktur tillgodoses i regeringens budget.
          </note>
          <note>
            Om Bromma flygplats läggs ned, om förbifarten fryses och om dess
            ­ utom Österledsprojektet nu slopas har jag svårt att se hur regionen
            ska fortsätta vara en region med hög tillväxt och en dynamisk
            arbetsmarknad. Österleden är oerhört viktig, inte bara för privatpersoner
            utan också för att näringslivet ska kunna verka och röra sig i
            regionen.
          </note>
          <note>
            Min avslutande fråga är i så fall: Hur avser statsrådet att tillgodose
            det växande transportbehov som finns i regionen om Bromma flygplats
            läggs ned, om förbifarten fryses och om – som det nu verkar –
            Ö sterledsprojektet slopas?
          </note>
          <note type="speaker">
            Anf. 72 Statsrådet ANNA JOHANSSON (S):
          </note>
          <note>
            Herr talman! Som minister föredrar jag att inte föra politik
            utifrån ett antal ganska osäkra spekulationer.
          </note>
          <note>
            Vi tar oss an de stora utmaningar som finns på infrastrukturområdet.
            Regeringen avsätter mer pengar i budgetpropositionen för infrastruktur
            än tidigare regeringar har gjort, i synnerhet avseende underhåll
            på järnväg där vi ser att det finns mycket stora behov. Det kommer
            naturligtvis också den här regionen till del.
          </note>
          <note>
            De kommande åren finns det ett antal stora önskvärda projekt,
            på vägsidan men framför allt på järnvägssidan. Vilka av dem som
            ska prioriteras, för vilka det ska avsättas medel, är en fråga
            som vi får ta samlad ställning till i en infrastrukturproposition
            och i den nationella planen.
          </note>
          <note>
            Återförstatligande av skolan
          </note>
          <note type="speaker">
            Anf. 73 STEFAN JAKOBSSON (SD):
          </note>
          <note>
            Herr talman! Min fråga är riktad till statsrådet Gustav Fridolin.
          </note>
          <note>
            Även om vi ideologiskt står långt ifrån varandra, Gustav, tror
            jag att vi båda ser problemen som finns i skolan i dag. Jag har
            varit lärare i 15 år och har tyvärr sett skolan nedmonteras under
            alla de år som jag har arbetat.
          </note>
          <note>
            En kommande rapport från OECD som jag hoppas att statsrådet har
            fått ta del av, även om det bara var muntligt, är väldigt tydlig
            med att den svenska skolan måste göra en kraftig förändring på
            en grundläggande nivå. Ett av OECD:s viktigaste åtgärdsförslag
            är att återförstatliga skolan.
          </note>
          <note>
            Det är ytterst få kommuner som när jag har kontrollerat inte
            kommer att skära i skolans budget i år. Kommunerna har enligt
            OECD inte lyckats med uppgiften och har inte heller fått tydliga
            styrmedel. Det vanligaste problemet är alltså att kommunerna inte
            kan erbjuda likvärdig skola runt om i Sverige.
          </note>
          <note>
            Min fråga till dig, statsrådet Gustav Fridolin, är: Hur tänker
            statsrådet om en möjlighet att byta linje och lyssna på OECD om
            att återförstatliga skolan som en första åtgärd för att bygga
            upp skolväsendet?
          </note>
          <note type="speaker">
            Anf. 74 Utbildningsminister GUSTAV FRIDOLIN (MP):
          </note>
          <note>
            Herr talman! Till att börja med måste vi ta ansvar nu för de
            utmaningar vi ser i skolan nu . Därför har regeringen lagt en
            budget på riksdagens bord som innehåller stora investeringar i
            tidiga insatser. Vi ger tidigt stöd till en elev som halkar efter.
            Vi förbättrar rekryteringen till läraryrket, bland annat genom
            satsningar som möjliggör för parterna att höja lärares löner.
            Vi gör också insatser för en jämlik skola, bland annat med stöd
            till nyanlända som börjar i svensk skola och med stöd till de
            skolor som har de tuffaste utmaningarna.
          </note>
          <note>
            Vi ser dock att svensk skola på sikt behöver tydligare styrning,
            tydligare ansvarsfördelningar och tydligare samarbete mellan stat
            och kommun. Vi kommer att ta OECD:s rapport på allvar. Och OECD:s
            rapport kommer, tillsammans med annan forskning och andra utredningar,
            att ligga till grund för en skolkommission som regeringen avser
            att tillsätta. Där får den pedagogiska forskningen möta professionen
            och i nära samarbete med riksdagens partier arbeta med de stora
            utmaningar som svensk skola har.
          </note>
          <note type="speaker">
            Anf. 75 STEFAN JAKOBSSON (SD):
          </note>
          <note>
            Herr talman! Jag tror att statsrådet Gustav Fridolin nästan svarade
            på en fråga. Det är trevligt.
          </note>
          <note>
            Jag är som sagt lärare och har under alla dessa år jobbat i den
            arbetsmiljön. Varje fredag spelar jag också volleyboll med mina
            tidigare kolleger. De återkopplar alltid till mig om en och samma
            sak: Lönen är inte det viktiga; det är arbetsmiljön.
          </note>
          <note>
            Tyvärr har arbetsmiljön blivit så dålig att lärarna hoppar av.
            Det är tyvärr nästan strömavhopp ute i kommunerna. Mig veterligen
            finns det ungefär 69 000 utbildade lärare. Det här är en större
            debatt som vi får återkomma till i den allmänna debatten, men
            ett återförstatligande av skolan innebär att vi tar ansvaret.
          </note>
          <note>
            Statsrådet Gustav Fridolin nämner detta med lönerna. Jag tror
            faktiskt att ni är på fel linje där. Jag tror att det är arbetsmiljön
            vi måste fokusera på från början.
          </note>
          <note type="speaker">
            Anf. 76 Utbildningsminister GUSTAV FRIDOLIN (MP):
          </note>
          <note>
            Herr talman! Jag tror inte att det ena motsäger det andra. Det
            vi har sett under lång tid är hur lärares löner halkat efter.
            Av det har följt en utveckling där allt färre uppfattat att läraryrket
            är högt värderat, färre studenter valt läraryrket och många lärare
            valt att sluta. Ska man göra någonting åt det kan man inte bortse
            från lönefrågan. Men man måste också såklart göra insatser för
            arbetsmiljön, för att anställa fler i skolan, så att lärare får
            mer tid för sitt arbete, och för att avbyråkratisera läraryrket,
            så att lärarna får tid att möta och arbeta med varje elev. Det
            är det som är grunden till att man väljer att jobba i det jag
            tycker är världens roligaste yrke – lärare.
          </note>
          <note>
            När det handlar om huvudmannaskapet och kommunaliseringens effekter
            vill jag i diskussionen om problembilden lägga till att det som
            skedde efter 90-talet var att Sverige drabbades av den allvarligaste
            ekonomiska krisen i svensk efterkrigshistoria. Den krisen fick
            i väldigt stor utsträckning bäras av den kommunala ekonomin. Det
            drabbade skolan och äldreomsorgen. De effekterna lever svensk
            skola med fortfarande, men det har inte bara med huvudmannaskapet
            att göra.
          </note>
          <note>
            Myggproblemen i Gysinge
          </note>
          <note type="speaker">
            Anf. 77 ÅSA LINDESTAM (S):
          </note>
          <note>
            Herr talman! Min fråga går till inrikesminister Anders Ygeman
            .
          </note>
          <note>
            Jag vill prata lite om kriser i samhället. Sådana har vi dessvärre
            råkat ut för väldigt mycket den senaste tiden, både stora kriser
            och mindre. Det jag skulle vilja diskutera, och som kanske känns
            väldigt udda och främmande just nu, är de jätteproblem med mygg
            som den lilla orten Gysinge i södra Gävleborg har. Det är jättemånga
            larver som kläcks på denna lilla ort, och det blir som en katastrof
            när det här händer. Det går inte att vistas ute. Hela orten måste
            förflytta sig till något annat ställe.
          </note>
          <note>
            Krisen handlar i stor utsträckning om hur Miljödepartementet
            tar hand om det här. De försöker, men egentligen är frågan mycket
            större. Den är långsiktig och borde få en annan vändning. Naturvårdsverket
            hjälper också till, men det är kommunens ansvar. Hur avser ministern
            att påverka detta?
          </note>
          <note type="speaker">
            Anf. 78 Statsrådet ANDERS YGEMAN (S):
          </note>
          <note>
            Herr talman! Myggbekämpning i all ära, men detta faller inte
            under inrikesministerns ansvarsområde. Jag lämnar över frågan
            till Gustav Fridolin.
          </note>
          <note type="speaker">
            Anf. 79 Utbildningsminister GUSTAV FRIDOLIN (MP):
          </note>
          <note>
            Herr talman! Jag tackar för frågan. Det svar jag får lämna från
            regeringen är att vi tar med oss frågeställningen. Vi har märkt
            reaktionerna runt om i landet. Man har också, såvitt jag förstår,
            tillskrivit regeringen, och då måste regeringen i vederbörlig
            ordning svara.
          </note>
          <note type="speaker">
            Anf. 80 ÅSA LINDESTAM (S):
          </note>
          <note>
            Herr talman! Detta berör väldigt många och inte bara miljön.
            Det berör turismen, näringslivet och framför allt de boende. Frågan
            kan alltså inte inrymmas inom Naturvårdsverkets ansvarsområde.
            Hela regeringen borde hjälpa till och ta ansvar. Det finns mygglarver
            inte bara i Gysinge utan på flera andra ställen i Sverige också,
            men problemet drabbar små geografiska områden. Ansvarsprincipen
            gäller absolut; det har jag full förståelse för. Men detta är
            ett svårlöst bekymmer som blir allvarligt för de drabbade.
          </note>
          <note>
            Jag tackar för att ministern tar med sig detta till regeringen.
            Jag ser fram emot att få ett omfattande svar.
          </note>
          <note type="speaker">
            Anf. 81 Utbildningsminister GUSTAV FRIDOLIN (MP):
          </note>
          <note>
            Herr talman! Såvitt jag förstår har man tillskrivit regeringen,
            och då ska svar ges i vederbörlig ordning.
          </note>
          <note>
            Det är viktigt att poängtera vilken princip som råder för hur
            myndigheter styrs i Sverige. Det måste vi alltid göra när vi får
            den här typen av frågor. Myndigheter är oväldiga inom ramen för
            regeringens formella riktlinjer och styrinstrument, som kan bestå
            av lagstiftning – som är upp till myndigheterna att tolka – och
            i andra fall regleringsbrev och uppdrag. Det är viktigt att det
            inte på något sätt uppfattas som att jag här uttalar mig om hur
            Naturvårdsverket ska agera i ett enskilt ärende.
          </note>
          <note>
            Men de som tillskriver regeringen – det kan vara kommuner eller
            andra – får såklart svar på de frågor de ställer i enlighet med
            den lagstiftning vi har.
          </note>
          <note>
            Intrång i it-baserade fastighetssystem
          </note>
          <note type="speaker">
            Anf. 82 KRISTER HAMMARBERGH (M):
          </note>
          <note>
            Herr talman! Jag har en fråga till inrikesminister Ygeman .
          </note>
          <note>
            Dagens Nyheter publicerade för ett par dagar sedan en granskning
            av ett it-baserat fastighetssystem som används av flera myndigheter,
            bland annat Esas satellitstation i Kiruna och åtminstone fyra
            polisstationer. Systemet har stora säkerhetsbrister. Det är lätt
            att ta sig in. Hackare kan manipulera systemet, låsa dörrar, låsa
            upp dörrar, reglera temperatur, belysning och brandlarm och annat.
            Enligt uppgift finns nu hundratals fastigheter som tillhör svenska
            staten helt öppna på internet. Det är myndigheter, polishus och
            vårdcentraler. I en av de berörda stationerna finns länskommunikationscentralen.
            Att någon kan påverka systemet på denna är mycket allvarligt.
          </note>
          <note>
            Vilka åtgärder tänker inrikesministern vidta för att säkerställa
            att vi inte får dataintrång, bland annat i länskommunikationscentralen
            i Kalmar?
          </note>
          <note type="speaker">
            Anf. 83 Statsrådet ANDERS YGEMAN (S):
          </note>
          <note>
            Herr talman! Det är mycket riktigt så som Krister Hammarbergh
            säger. Vi har under de senaste dagarna blivit uppmärksammade på
            ett antal allvarliga säkerhetsbrister på it-området . Företag,
            organisationer och myndigheter har brustit i sitt säkerhetsintresse.
            Det är naturligtvis allvarligt att man under ett antal år inte
            har ägnat de här frågorna tillräckligt intresse.
          </note>
          <note>
            Det kan väl vara glädjande att veta att regeringen har samlat
            alla de här frågorna. För första gången kommer vi också att få
            en it-säkerhetsminister, nämligen inrikesministern, det vill säga
            jag. Det är självklart att vi ska ta tag i de här frågorna, både
            de polisiära frågorna, som inrättandet av ett speciellt it-center
            inom polisen, och myndighetsfrågorna. Det är Myndigheten för samhällsskydd
            och beredskap som tillsammans med Säkerhetspolisen har till ansvar
            att uppmärksamma myndigheterna på behovet av it-säkerhetsarbete
            .
          </note>
          <note type="speaker">
            Anf. 84 KRISTER HAMMARBERGH (M):
          </note>
          <note>
            Herr talman! Det är naturligtvis väsentligt att man tar ett stort
            grepp när vi ser olika typer av säkerhetsproblem. När det gäller
            just de här fastigheterna är det dock ganska bråttom. Det kan
            bli så att människor kommer till skada eller att polisen inte
            har möjlighet att göra en utryckning när så behövs.
          </note>
          <note>
            Vad jag förstår var lösningen vid länskommunikationscentralen
            i Kalmar att man slet ut kabeln från internet. Jag undrar om inrikesministern
            har någon annan lösning på kort sikt.
          </note>
          <note type="speaker">
            Anf. 85 Statsrådet ANDERS YGEMAN (S):
          </note>
          <note>
            Herr talman! Med all respekt för både regeringens och myndigheternas
            arbete kan jag säga att säkerhetsbristerna på en lokal polisstation
            – eller i kyrkklockorna i Hedemora – måste lösas av dem som beställt
            systemet och av dem som levererat systemet.
          </note>
          <note>
            Det är uppenbart att det har brustit i båda delar. Beställaren
            har inte ställt tillräckligt tydliga krav på systemen eller har
            inte kontrollerat att systemen lever upp till kraven. Företagen
            som levererat systemen har inte klarat att leva upp till de krav
            man har rätt att ställa på system som ska användas i den här typen
            av verksamheter.
          </note>
          <note>
            Från regeringens sida ska vi återkomma och se till att alla myndigheter
            lever upp till de krav som vi ska ställa. Men i det enskilda fallet
            är det upp till myndigheten och det levererande företaget att
            avhjälpa de brister som finns i systemen.
          </note>
          <note>
            Förbifart Stockholm
          </note>
          <note type="speaker">
            Anf. 86 KERSTIN LUNDGREN (C):
          </note>
          <note>
            Herr talman! Jag vill rikta mig till infrastrukturminister Anna
            Johansson.
          </note>
          <note>
            Regeringen har beslutat om en paus för förhandlingar gällande
            Förbifart Stockholm. Jag hörde nu att det ännu inte har anmält
            sig några seriösa förhandlare, som ministern noterat. Den här
            tankepausen uppfattas av många som något som ska ge utrymme för
            interna förhandlingar mellan regeringspartierna. Men det kostar
            skattebetalarna rätt mycket, som redan framgått – 260 miljoner
            bara för ett halvår. Vi fick i veckan signaler om 1 miljard för
            byggbranschen. Det sägs att det är tomt i ladorna; här ser det
            ut som att pengar kastas i sjön.
          </note>
          <note>
            Internförhandli ngarna pågår. Jag såg i Dagens i ndustri att
            ministern säger att bygget ska starta senast den 1 maj. Men varför
            vänta till den 1 maj om det inte sker förhandlingar? Är ministern
            beredd att korta tiden?
          </note>
          <note type="speaker">
            Anf. 87 Statsrådet ANNA JOHANSSON (S):
          </note>
          <note>
            Herr talman! Rubriksättningen i olika tidningar råder man inte
            över. Hur den rubriken var satt kan jag tyvärr inte ta något ansvar
            för.
          </note>
          <note>
            Det vi har sagt är att om det inte föreligger något annat förhandlingsresultat
            kommer bygget att fortsätta den 1 maj 2015. I dagsläget har ingen
            formell framställan om att tillsätta en förhandlingsperson från
            regeringen inkommit till regeringen. Därför har det inte heller
            påbörjats några förhandlingar.
          </note>
          <note>
            Det är inte detsamma som att det inte kommer att komma en sådan
            förfrågan.
          </note>
          <note>
            I nuläget har regeringen erbjudit sig att återkomma om parterna
            önskar en förhandling. Om det inte finns något nytt förhandlingsresultat
            startar man igen den 1 maj 2015.
          </note>
          <note type="speaker">
            Anf. 88 KERSTIN LUNDGREN (C):
          </note>
          <note>
            Herr talman! Sju av tio ville se Förbifarten byggd enligt de
            undersökningar som gjordes före valet. De flesta av partierna
            ville se Förbifarten byggd.
          </note>
          <note>
            Jag hörde tidigare att arbetsmarknadsministern talade om 100
            miljoner som regeringen förstärkt med för arbetsinsatser. Det
            gjorde regeringen under ett helt år och tyckte att det var stort.
            Här talar vi om ett halvår och 260 miljoner för att ingenting
            ska hända. Är statsrådet fortfarande av meningen att det är väl
            värt pengarna?
          </note>
          <note type="speaker">
            Anf. 89 Statsrådet ANNA JOHANSSON (S):
          </note>
          <note>
            Herr talman! Det här är ett stort och omfattande projekt. Det
            är också ett projekt som är beräknat till ungefär 24 miljarder
            kronor. Det jag har sagt tidigare i frågan är att om man kan få
            en bättre förankring av projektet bland de lokala parter som ska
            vara en del av genomförandet kan det innebära ett bättre genomförande.
            Det tror regeringen är klokt. Den här typen av stora projekt bör
            vara bättre regionalt och lokalt förankrade. Det ger regeringen
            nu förutsättningar för.
          </note>
          <note>
            Kultur i skolan
          </note>
          <note type="speaker">
            Anf. 90 ROZA GÜCLÜ HEDIN (S):
          </note>
          <note>
            Herr talman! Jag vill ställa en fråga till utbildningsministern.
          </note>
          <note>
            I budgetpropositionen finns det satsningar på kultur i skolan.
            Det är otroligt viktigt och spännande. Kultur berikar ju på många
            olika sätt.
          </note>
          <note>
            Barn som får uppleva kultur och pröva på att uttrycka sig genom
            kultur växer och utvecklas som individer, och det stärker framför
            allt deras självförtroende. Att man dessutom genom lustfyllda
            övningar lättare når de uppsatta kunskapsmålen gör att kulturen
            har en given plats i skolan. Men begreppet kultur är brett och
            kan innehålla många olika saker.
          </note>
          <note>
            Min förhoppning är att fler kommuner likt min hemkommun Falun
            satsar på kulturskolor. Därför undrar jag på vilket sätt ministern
            önskar eller ser att satsningarna kommer att stärka förekomsten
            av kultur i skolan.
          </note>
          <note type="speaker">
            Anf. 91 Utbildningsminister GUSTAV FRIDOLIN (MP):
          </note>
          <note>
            Herr talman! Låt mig verkligen tacka för frågan!
          </note>
          <note>
            Det har funnits en idé att vi ska stärka svenskan och matten
            i skolan genom att prioritera ned kulturen. Så funkar inte den
            mänskliga hjärnan – den är inte uppdelad i 40-minuterspass.
          </note>
          <note>
            Det är i musiken som ett barn kan hitta ledtrådarna för att knäcka
            läskoden . Det är på bilden man får med sig det som gör att man
            sedan kan förstå geometrifigurerna i matematiken. Det kan vara
            matematiken som i sin tur gör att man förstår abstrakt tänkande
            och kan se igenom också ett politikerlöfte när det ges. Det ena
            ämnet stärker det andra, och det är därför det är viktigt med
            kultur i skolan.
          </note>
          <note>
            Vi gör en historisk satsning på 125 miljoner. Av dem kommer 100
            miljoner årligen att gå till att stärka musik- och kulturskolan
            och framför allt göra den mer tillgänglig för fler barn. Det ska
            inte vara storleken på en förälders plånbok som avgör om man får
            möjlighet att ta plats på en musik- och kulturskola. Resterande
            25 miljoner kommer att gå till att stärka samverkan mellan musik-
            och kulturskolan, som ofta är motorn för det lokala kulturarbetet,
            och grundskolan.
          </note>
          <note type="speaker">
            Anf . 92 ROZA GÜCLÜ HEDIN (S):
          </note>
          <note>
            Herr talman! Tack för svaret, Gustav Fridolin! Entusiasmen lyser
            igenom, och det uppskattar vi. Det är en väldigt viktig fråga.
          </note>
          <note>
            Det har funnits vissa antydningar om att kultur är lite flummig,
            att den inte hör hemma i skolan. Jag har mött många elever på
            estetiska program som har berättat att de har en fantastisk utbildning.
            De förenar nytta med nöje, det vill säga sådant som utvecklar
            deras kreativitet och dem som individer. Många beskriver att de
            genom dansen och musiken fått lättare att ta till sig andra ämnen.
          </note>
          <note>
            Jag tycker att det är viktigt med signaler och erkännanden. Det
            finns en uppfattning och det finns fördomar om att de här eleverna
            kanske inte har några konkreta mål här i livet. Det är tråkigt.
            Jag tycker att vi ska uppmuntra de människor som väljer kreativa
            utbildningar. De är kanske framtidens stjärnor och Nobelpristagare.
            Hur ser ministern på det?
          </note>
          <note type="speaker">
            Anf. 93 Utbildningsminister GUSTAV FRIDOLIN (MP):
          </note>
          <note>
            Herr talman! Så är det. Sverige är ju lyckligt lottat på det
            sättet. Snart kommer världens mottagare av Nobelpriset, ett av
            de finaste man kan få inom flera discipliner – kemi, fysik, ekonomi,
            litteratur – till Sverige.
          </note>
          <note>
            När man frågar om deras bakgrund, deras resa till att nå det
            erkännande som det innebär att få ett Nobelpris brukar svaret
            innehålla två ingredienser som kanske är lite överraskande. Den
            ena är att bakgrunden ofta är ganska krokig. Man visste inte alltid
            att det var åt det hållet man skulle när man en gång läste i skolan.
            Man har gjort andra saker på vägen fram till sin forskning. Den
            andra är att den ofta har innehållit ämnen inom olika delar av
            estetisk verksamhet och kultur – och ofta fortfarande gör det.
          </note>
          <note>
            Några av de mest spännande forskningscentrumen i världen binder
            samman just kulturella discipliner med till exempel fysik eller
            ekonomi. Det ska vi uppvärdera. Vi ska se till att det finns redan
            för de små barnen.
          </note>
          <note>
            Rätten att vistas i stationsbyggnader
          </note>
          <note type="speaker">
            Anf. 94 EMMA WALLRUP (V):
          </note>
          <note>
            Herr talman! Jag vill ställa min fråga till infrastrukturminister
            Anna Johansson. Den handlar om att det statligt ägda bolaget Jernhusen
            nu har gått ut med att man vill utestänga romer från bland annat
            stationsbyggnaderna. Man har börjat sätta upp skyltar som säger
            att endast personer med giltiga färdbevis får använda sittplatserna
            på stationen.
          </note>
          <note>
            Bland andra enhetschefen för Stadsmissionen i Göteborg är mycket
            upprörd och påpekar att det här kan handla om en situation där
            människor fryser ihjäl när det kanske är minusgrader och de måste
            gå ut när de tidigare har kunnat gå in och värma sig.
          </note>
          <note>
            Jag undrar om infrastrukturministern tycker att det här är rimligt.
            Är det så här vi som samhälle ska behandla dem som är i nöd? Ska
            vi stänga de sista möjligheterna till skydd från kyla eller regn
            när vi inte har några andra möjligheter att hjälpa dessa personer?
          </note>
          <note type="speaker">
            Anf. 95 Statsrådet ANNA JOHANSSON (S):
          </note>
          <note>
            Herr talman! Om det är på det viset att en organisation, ett
            företag eller en myndighet har sagt att man vill utestänga romer
            är det ett flagrant brott mot den likabehandlingsprincip som vi
            har.
          </note>
          <note>
            Jag förutsätter att det är så att Jernhusen i det här fallet
            vill freda sina byggnader från att personer uppehåller sig där
            som inte primärt är där för att de väntar på någon eller ska med
            ett tåg från stationen.
          </note>
          <note>
            Om det är ett korrekt hanterande eller inte är egentligen inte
            en fråga för infrastrukturministern, utan det är ett socialt problem
            som svårligen kan hanteras inom det område som jag förfogar över.
            Jernhusen är naturligtvis fria att hantera det som är bolagets
            uppdrag, nämligen att se till att de byggnader som man förvaltar
            förvaltas på ett bra sätt.
          </note>
          <note type="speaker">
            Anf. 96 EMMA WALLRUP (V):
          </note>
          <note>
            Herr talman! Tack för svaret, Anna Johansson! Jag förstår att
            det här är en fråga som kanske inte direkt kan tänkas falla inom
            ditt ansvarsområde, men den gör det på ett sätt: Jernhusen är
            ett statligt bolag som faller inom Trafikverkets område.
          </note>
          <note>
            Det är ju så att ett kommersiellt tänkande har spritt sig mycket
            starkt i samhället. Vi har färre och färre offentliga platser
            som är tillgängliga för alla. Nu flyttar vi det här tänkandet
            ända in på stationsområdet, där det inte har funnits tidigare.
            Det har funnits möjlighet för människor att vistas där som inte
            har någon annanstans att vistas.
          </note>
          <note>
            Det här är en humanitär fråga. Det handlar om vilken kultur vi
            ska ha i samhället. Ska vi stänga fler och fler dörrar innan vi
            har öppnat andra? Därför tycker jag att det finns en anledning
            att tala med Jernhusen och fråga hur de tänker.
          </note>
          <note>
            Jag tror att det är många människor i samhället som tycker att
            det är upprörande att människor i nöd kommer från södra Europa
            och att man inte har löst situationen på andra sätt. Vi måste
            behålla ett humanitärt tänkande.
          </note>
          <note type="speaker">
            Anf. 97 Statsrådet ANNA JOHANSSON (S):
          </note>
          <note>
            Herr talman! Problemet som Emma Wallrup lyfter fram är ett välkänt
            problem som har sin grund i att människor trots att de lever i
            den europeiska gemenskapen känner sig tvingade att fly till andra
            europeiska länder och tigga eftersom det inte finns rimliga levnadsmöjligheter
            där de befinner sig. Det är ett problem och en fråga som kräver
            ett ganska brett angreppssätt från många olika aktörer.
          </note>
          <note>
            Att ge Jernhusen en specifik roll i detta, att de skulle vara
            något slags alternativt härbärge, tror jag inte är en klok lösning.
            Det finns inget i Jernhusens uppdrag som säger att det ingår i
            bolagets uppgifter. Jag har inte för avsikt att peka på Jernhusen
            och säga att man ska bete sig på ett visst sätt, utan det här
            är en sådan fråga som måste kunna hanteras inom myndigheter och
            bolag.
          </note>
          <note>
            Friskoleuppgörelsen
          </note>
          <note type="speaker">
            Anf. 98 IDA DROUGGE (M):
          </note>
          <note>
            Herr talman! Jag skulle vilja ställa en fråga till utbildningsminister
            Gustav Fridolin.
          </note>
          <note>
            Under debatten i går var Jonas Sjöstedt och Vänsterpartiet, som
            regeringen och Gustav Fridolin har valt att samarbeta med när
            det kommer till budgeten och till regeringsförklaringen, tydliga
            med att den friskoleuppgörelse som gäller numera inte gäller.
            Jag skulle vilja veta utbildningsminister Fridolins synpunkter
            på det.
          </note>
          <note type="speaker">
            Anf. 99 Utbildningsminister GUSTAV FRIDOLIN (MP):
          </note>
          <note>
            Herr talman! Nej, som statsministern meddelade i regeringsförklaringen
            ligger Friskolekommitténs betänkande fast. Friskolekommitténs
            slutsatser innehåller flera steg för att få en öppenhet och transparens
            hos dem som fått det kanske viktigaste av alla välfärdsuppdrag,
            att ge våra barn en bra skola. Däremot anmälde Miljöpartiet och
            Socialdemokraterna i Friskolekommittén att vi på några punkter
            ville gå längre för att värna principen att du och jag ska vara
            trygga med att de skattepengar vi lägger in i en skola också kommer
            eleverna till del. Och regeringen har nu gjort en uppgörelse med
            Vänsterpartiet om att förverkliga den principen.
          </note>
          <note type="speaker">
            Anf. 100 TALMANNEN:
          </note>
          <note>
            Med detta är frågestunden avslutad. Jag vill tacka de statsråd
            som deltagit i frågestunden och kammarens ledamöter.
          </note>
          <note>
            § 7 (forts. från § 5) Svar på interpellationerna 2014/15:43 och
            65 om handelsgödselskatt
          </note>
          <note type="speaker">
            Anf. 101 ULF BERG (M):
          </note>
          <note>
            Fru talman! Jag kan trösta landsbygdsministern med att rösten
            inte är alltför bra här heller. Men vi har halstabletter som vi
            får bjuda varandra på, så att vi kan hålla debatten igång. Jag
            tillönskar landsbygdsministern ett snart tillfrisknande, för vi
            har väl samma idé när det gäller det här med interpellationsdebatter.
            Ju mer ministrarna är i den här kammaren desto mindre skada gör
            de. Det blir nog fler gånger vi får ses här.
          </note>
          <note>
            Nu ska vi diskutera en annan sak som enligt moderat uppfattning
            gör skada, och det är den föreslagna skatten på handelsgödsel.
          </note>
          <note>
            I svaret kan vi läsa att det är viktigt med växtkraften i entreprenörskap.
            Det är liksom en av idéerna med handelsgödsel, att man ska ha
            fart på växtligheten. Det här tror jag slår alldeles fel. Jag
            tror inte att problemet med övergödning löses på något sätt med
            den här skatten. SCB har tittat på frågan i samband med att alliansregeringen
            tog bort den skatt som jag tror att regeringen Persson införde.
            Man kan se att det inte blir någon skillnad. Och då har man räknat
            på areal och liknande och tagit sådan hänsyn.
          </note>
          <note>
            Hur slår då det här? I Dalarna växer det naturligtvis inte lika
            gott som i Skåne. Men en målsättning sägs vara ungefär åtta ton
            höstvete per hektar. Då hör det till saken att man behöver ha
            ungefär 12 procents proteinhalt för att det ska vara brödsäd.
            Är det vårvete brukar man säga att det helst ska vara runt 14
            procent, men jag tror att man kan nöja sig med lite mindre.
          </note>
          <note>
            Det här regleras på ett sätt, och det är genom kvävegödsling.
            Då är tanken lite intressant. Om man som jordbrukare har planer
            på att ha brödsäd vet man också att man, om det är en stark växtlighet,
            kanske måste kompensera med ökad kvävegödsling för att man ska
            nå brödsädskvalitet.
          </note>
          <note>
            Hur har man tänkt där? Redan i dag är det otroligt dyrt att gödsla.
            Nu blir jag väldigt teknisk, men om man räknar med att det behövs
            ungefär 20 kilo per ton – och vi pratar om åtta ton per hektar
            – kostar det redan i dag ungefär 1 600 kronor. Och då har jag
            bara pratat om kvävegödsling. Sedan finns det en annan form av
            gödsling som sker, exempelvis vid höstsådden. Det kanske också
            blir en hel del.
          </note>
          <note>
            Det här är naturligtvis absolut ingenting som svenskt jordbruk
            använder mer än vad man behöver.
          </note>
          <note>
            Den rätta vägen att gå handlar om den teknikutveckling som håller
            på. Det finns i dag svenska företag som styr det här med gps och
            satellit. Man får hela tiden rätt giva på rätt ställe. Behöver
            man en större giva inom vissa områden får man mer via kartor och
            satellit. Det finns andra områden där man inte behöver lika mycket.
            Då blir det väldigt bra gödsling i förhållande till växtligheten.
          </note>
          <note>
            I dag har vi också skyddskantzoner. Hur har det gått till? Ja,
            enligt Jordbruket självt sade man bara: Vi tar x meter. Det är
            ett ganska ineffektivt sätt. I dag vet man att läckaget ser lite
            olika ut på olika ställen. Men den delen får jag återkomma till
            senare i debatten.
          </note>
          <note type="speaker">
            Anf. 102 ANDERS FORSBERG (SD):
          </note>
          <note>
            Fru talman! Jag får väl också önska landsbygdsministern ett tillfrisknande,
            som alla andra gör. Jag har egentligen en fundering. Vilken sorts
            landsbygd är det regeringen vill satsa på?
          </note>
          <note>
            Regeringens landsbygdsbudget för 2015 innehåller ett sammelsurium
            av dåligt underbyggda förslag, straffskatter och nya pålagor.
            Regeringen verkar ha en fortsatt tro att svenskt jord- och skogsbruk
            och dess industri lever i högsta välmåga. Snarare är det så att
            det svenska lantbruket lever i en hård konkurrensutsatt internationell
            marknad i dag, där vi snarare måste sträva efter bättre konkurrensvillkor
            än nya ekonomiska snaror.
          </note>
          <note>
            Regeringen har i sin budget lyft fram förslag på en ny livsmedelsstrategi.
            Utredningar och strategier i all ära, men det svenska jordbruket
            och landsbygden behöver framtidstro och optimism för att kunna
            utvecklas. Det är knappast något som man bidrar med genom flera
            skattehöjningar eller förslag som slår hårt mot landsbygden och
            svensk livsmedelsproduk ­ tion.
          </note>
          <note>
            Fru talman! Så här ser regeringens satsningar, eller snarare
            straffskatteförslag, som jag skulle kalla dem, ut. Man har förslag
            om högre skatt på uppvärmningsbränslen, 100 miljoner, förslag
            om högre skatt på diesel till arbetsmaskiner inom jord- och skogsbruksnäringen,
            380 miljoner, och förslag om en återinförd handelsgödselskatt
            från 2016, ca 300 miljoner. I vågskålen ligger också förslag om
            en vägslitageavgift som skulle kunna påverka landsbygden och företagen,
            som verkar där, kraftigt.
          </note>
          <note>
            Jag återkommer till gödselskatten. Vi har diskuterat den förut.
            Jag tror att de flesta i den här lokalen är ganska väl insatta.
            Det har egentligen ingen påverkan om vi har en gödselskatt eller
            inte. Det är snarare geografi, jordart eller djurintensitet som
            avgör detta, inte om odlingen bedrivs ekologiskt eller inte.
          </note>
          <note>
            Jordbrukets läckage av växtnäringsämnen har minskat under de
            senaste åren genom minskad spannmålsodling och ett målmedvetet
            miljöarbete. För att minska övergödningen behöver vi satsa mer
            på stöd till skyddszoner och mer på fånggrödor, minskad jordbearbetning
            och ökad vallodling. Andra åtgärder kan vara effektivare gödsling,
            bättre dränering eller strukturkalkning.
          </note>
          <note>
            Vi i Sverige har tydliga miljöregler när det gäller konstgödsel
            och naturgödsel från våra lantbruksdjur och hur vi sprider det.
            Det går dock inte att bortse från att det i vissa områden i Sverige
            med hög djurtäthet kan finns en högre risk för näringsläckage.
            Detta är något som svenska lantbrukare ihop med myndigheter och
            rådgivningsorganisationer arbetar med, och de gör framsteg.
          </note>
          <note>
            Fru talman! Vi tror inte att en ny gödselskatt med en ineffektiv
            verkan kommer att påverka särskilt många bönder att lägga om till
            ekologiskt eller att det skulle minska användningen av konstgödsel.
            Regeringens förslag verkar snarare vara ännu en ursäkt för att
            stärka statens skrala ekonomi på böndernas bekostnad.
          </note>
          <note>
            Frågan återkommer som snön i december. Med nya skattehöjningar
            på nästan 700 miljoner, som är föreslagna, undrar vi vilken sorts
            landsbygd regeringen vill se – ett nedmonterat med utflyttad produktion
            eller ett levande livskraftigt svenskt jordbruk?
          </note>
          <note>
            Hur kan man annars tolka regeringens förslag? Är det här början
            på en ny fimbulvinter för Sveriges bönder, eller kommer vi att
            få se våren någon gång under de kommande fyra åren?
          </note>
          <note type="speaker">
            Anf. 103 MAGNUS OSCARSSON (KD):
          </note>
          <note>
            Fru talman! De svenska mjölkbönderna är just nu inne i sin kanske
            svåraste tid någonsin. I genomsnitt en mjölkbonde per dag slutar.
          </note>
          <note>
            Varför? Priset på mjölk ligger på bottennivåer, och tyvärr fortsätter
            det att sjunka. Grisbönderna är i kris. De har haft det tufft
            en längre tid, och bönderna lägger ned sina verksamheter eller
            funderar på att göra det. Sverige har i dag en mycket låg självförsörjningsgrad.
            Den är nere på 40 procent.
          </note>
          <note>
            I det läget, fru talman, drämmer regeringen till med en vänstersmocka
            som heter duga. Regeringen vill återinföra skatten på handelsgödsel,
            trots att en utvärdering visar att den saknar miljöstyrande effekter.
            Lantbrukare som jag har talat med talar om att det kommer att
            kosta tusentals kronor för dem. En jag talade med pratade om 75
            000 kronor, en annan pratar om 100 000. Den tredje jag pratade
            med sade att det kommer att kosta ungefär en årsanställd om det
            här införs.
          </note>
          <note>
            Min fråga till landsbygdsministern är: På vilket sätt kommer
            återinförandet av skatt på handelsgödsel att hjälpa de lantbrukare
            som just nu har det så tufft?
          </note>
          <note type="speaker">
            Anf . 104 JOHAN BÜSER (S):
          </note>
          <note>
            Fru talman ! För mig som socialdemokrat handlar hållbarheten
            om tre saker. Det är de ekonomiska, ekologiska och sociala perspektiven.
            Att balansera dem och hålla ihop dem måste vara utgångspunkten
            när vi fattar olika typer av beslut.
          </note>
          <note>
            I den här interpellationen om skatt på handelsgödsel är det viktigt
            att skilja mellan äpplen och päron. Landsbygdsministern har redan
            på ett föredömligt sätt förklarat hur potentialen inom de gröna
            näringarna och inom livsmedelsindustrin ska tillvaratas för att
            vi ska kunna nå regeringens mål om EU:s lägsta arbetslöshet 2020.
            Det behöver jag alltså inte gå vidare in på här.
          </note>
          <note>
            Vad den här interpellationen egentligen handlar om, och vad det
            handlar om för oss, är att vi måste nå miljömålet Ingen övergödning.
            Vi vet att näringsämnen från jordbruk, trafik och avlopp övergöder
            haven. Det leder till syrebrist och döda bottnar, igenvuxna vikar
            och krympande vattenytor. I förlängningen drabbas vår förmåga
            att producera mat och möjligheten till rekreation, och det påverkar
            också besöksnäringens inkomster. Vi vet att fisket i Stockholms
            skärgård drabbas negativt av detta.
          </note>
          <note>
            Här har vi alltså flera aspekter som drabbas negativt av övergödning,
            både ur det ekonomiska perspektivet och det ekologiska perspektivet.
          </note>
          <note>
            Naturvårdsverket säger att miljömålet Ingen övergödning inte
            går att nå med nuvarande styrmedel. Därför menar vi från Socialdemokraternas
            och naturligtvis från regeringens sida att det krävs en sammanhållen
            och mer ambitiös miljöpolitik för att klara de stora miljöproblemen
            i våra hav. Det viktigaste styrmedlet som vi hade just för att
            minska övergödningen var skatten på handelsgödsel som den borgerliga
            regeringen tidigare tog bort.
          </note>
          <note>
            Kristina Yngwe som har ställt den här interpellationen hävdar
            att användningen av handelsgödsel minskade trots att skatten togs
            bort. Men det är på sätt och vis ett siffertricksande, för när
            skatten togs bort höjde ju branschen priserna. Under den borgerliga
            regeringens år försvann också 15 000 helårsarbetare inom jordbruket,
            och markarealens användning minskade. Det är rimligen därför som
            användningen av handelsgödsel minskade.
          </note>
          <note>
            Vi missar i dag 14 av 16 miljömål. Centerpartiet säger sig vilja
            vara den gröna rösten inom Alliansen, men man presenterar inga
            konkreta förslag på hur vi ska nå målet Ingen övergödning. Några
            sådana förslag har vi inte sett, och det bör man rimligen presentera
            om man säger sig vara överens med oss i den här frågan.
          </note>
          <note>
            Jag tror alltså på vår samarbetsregering med Socialdemokraternas
            och Miljöpartiets förslag, och jag välkomnar en politik som förmår
            att förena de ekologiska, de ekonomiska och de sociala perspektiven.
          </note>
          <note type="speaker">
            Anf. 105 HANNAH BERGSTEDT (S):
          </note>
          <note>
            Fru talman! Ett av sexton miljömål beräknas uppnås till 2020.
            Vi har haft åtta år med allianspolitik, och Naturvårdsverkets
            rapport efter de här åtta åren konstaterar att de lagar och styrmedel
            som finns inte är tillräckliga för att vi ska uppnå miljömålen.
          </note>
          <note>
            Algblomning och bottendöd expanderar. Övergödningen anses vara
            huvudorsaken. När vi med den situation vi står inför också konstaterar
            att de åtgärder som den tidigare regeringen har fattat beslut
            om för att motverka detta inte fungerar och inte når miljömålen,
            ja, då måste en ny regering ta ansvar, för det här handlar naturligtvis
            om framtiden.
          </note>
          <note>
            Vad som inte framgår i den här debatten är att när den här skatten
            togs bort var det dessutom direkt emot de rekommendationer som
            regeringens egen expertmyndighet uttalade kring just handelsgödselskatten.
          </note>
          <note>
            Man får gärna också bilden av att Alliansen var överens. Jag
            konstaterar att åtminstone ett parti i den tidigare alliansregeringen
            tillhör dem som faktiskt har varit självkritiska. Det är Folkpartiet
            som för inte alltför länge sedan gick ut med en debattartikel
            undertecknad av partiledaren, där man konstaterar att en form
            av handelsgödselskatt är nödvändig för att vi ska kunna nå de
            miljömål vi har.
          </note>
          <note>
            Även lantbruksorganisationer som LRF lyfter upp handelsgödselskatten
            och konstaterar att det kanske vore på sin plats – om vi pratar
            om konkurrens, för ordet ”konkurrens” har jag hört ett antal gånger
            i kammaren i den här debatten – att jobba på internationell nivå
            i klimatarbetet för att andra länder också ska införa en handelsgödselskatt.
            Det är ju klart att det påverkar det svenska jordbrukets produktion
            i jämförelse. Men i stället för att backa på de egna viktiga miljömålen
            kanske vi ska vara den starka rösten i det internationella samarbetet
            som tar ansvar för miljön.
          </note>
          <note>
            Jag vill ställa följande fråga till mina borgerliga kolleger:
            Ska verkligen konkurrensvillkoren betalas med en försämrad miljö,
            eller finns det andra vägar att se till att svensk livsmedelsproduktion
            och svenskt jordbruk får bättre förutsättningar?
          </note>
          <note>
            Jag tror att det finns annan politik för det än att inte ta ansvar
            för de konsekvenser som försämringen av miljön verkligen ger.
            Det kan handla om kunskap. Vi har ju ett stort behov av en ökad
            kunskap om hur vi kan minska övergödningen. Tidigare i debatten
            har frågan till exempel lyfts fram om fånggrödor och fler utökade
            skyddszoner.
          </note>
          <note>
            Det finns mycket vi kan göra, och för det krävs forskning och
            utveck ­ ling. Där har vi en samverkansregering som är redo att
            ta ansvar.
          </note>
          <note type="speaker">
            Anf. 106 Landsbygdsminister SVEN-ERIK BUCHT (S):
          </note>
          <note>
            Fru talman! Tack för alla tillönskningar om tillfrisknande! Så
            är det nog också med svensk livsmedelsproduktion: Den mår bra
            om den är frisk och håller en hög kvalitet.
          </note>
          <note>
            Kristina Yngwe försöker ge en bild av att det inte finns någon
            miljöpåverkan. Men den handelsgödselskatt som fanns tidigare gav
            faktiskt en effekt, särskilt när det gäller kadmiuminnehållet
            som minskade från 25 gram per ton till 5 gram per ton.
          </note>
          <note>
            Vi vet att kadmium inte är bra för våra livsmedel. Kadmium påverkar
            benskörhet och ger njurskador. Man misstänker inom forskningen
            att det finns även andra negativa effekter. Det är viktigt med
            fräscha, bra och kvalitativa livsmedel. Kväve skapar övergödning,
            och handelsgödsel ger effekter.
          </note>
          <note>
            Skatten införs inte 2015 utan vi säger att den bör införas 2016.
            Vi vill att skatten ska få största möjliga effekt på miljön. Vi
            vet inte exakt hur stor kostnaden blir, men den kan bli ungefär
            300 miljoner. Den tidigare skatten drog in 300 miljoner. I stort
            sett alla pengarna återfördes till svenskt jordbruk.
          </note>
          <note>
            Jag håller med om att teknikutvecklingen är viktig. Teknikutveckling
            är en effektivare metod. Utvecklingen drivs framåt om det blir
            en skatt som gör att det blir dyrare att använda handelsgödsel.
            Man ska också komma ihåg att värdet på stallgödsel kommer att
            öka. De bönder som har ekologiska odlingar drabbas över huvud
            taget inte av en eventuell framtida handelsgödselskatt. Bönder
            med djurhållning drabbas i liten utsträckning, men givetvis kommer
            det att bli en kostnad för växtodlarna.
          </note>
          <note>
            Jo, Magnus Oscarsson, alliansregeringen minskade antalet sysselsatta
            inom svenskt jordbruk med 15 000. Under alliansregeringens tid
            minskade vår självförsörjningsgrad ytterligare. Sverige är det
            land i Europa som har lägst självförsörjningsgrad i dag. Regeringen
            vill ta tag i den frågan. Där är en nationell livsmedelsstrategi
            ett oerhört viktigt instrument. Jag hoppas att vi ska bli många
            aktiva i det arbetet från politiken, från näringen, från akademin
            och så vidare. Vårt land behöver en riktning för den svenska livsmedelsproduktionen.
            Det handlar om primärproduktionen, stora livsmedelsindustrier
            och mindre livsmedelsindustrier. Det handlar om handel och att
            stimulera export. Svenskt jordbruk håller en oerhört hög kvalitet,
            och även de andra kedjorna håller en hög kvalitet. Det finns möjligheter
            att ta nya marknadsandelar för svenska livsmedel ute på världsmarknaden.
          </note>
          <note type="speaker">
            Anf. 107 KRISTINA YNGWE (C):
          </note>
          <note>
            Fru talman! Jag vet att jag talar snabbt och att jag talar skånska,
            och inledningsvis var det kanske svårt att höra vad jag sade.
            Men det handlar inte om siffertricksande. Jag sade att varken
            per hektar, per gröda eller totalt har mineralgödselkvävet ökat.
            Det är inte bara siffertricksande. Jag förutsätter också att ministern
            vet att kadmiumanvändningen inte har någon koppling till kväve
            utan till fosfor. Om vi ska prata kvävegödsling handlar det om
            den reella påverkan på läckaget. Allt visar på att skatten på
            mineralgödselkvävet inte har haft någon effekt.
          </note>
          <note>
            I sammanhanget kan det vara bra att påpeka att när gödselskatten
            tredubblades under den socialdemokratiska Perssonregeringen 1994
            motiverade man åtgärden med att intäkterna skulle finansiera jordbrukets
            del av Sveriges avgift till EU. Det gör det mer tydligt att gödselskatten
            egentligen är en pålaga som har införts som ett sätt att finansiera
            annan verksamhet snarare än att den är ett miljöpolitiskt styrmedel.
          </note>
          <note>
            Fru talman! I somras läste jag en ledare i Aftonbladet om handelsgödselskatten
            och övergödningen i Östersjön. Det fanns en mening i ledaren som
            jag tycker på ett utmärkt sätt kan sammanfatta hela debatten om
            handelsgödselskattens vara eller icke vara, nämligen att det symbolmässigt
            var dåligt att handelsgödselskatten togs bort.
          </note>
          <note>
            Men svenska bönder driver inte symbolmässiga företag. Jag och
            mina kolleger har inte råd att betala notan för regeringens symbolpolitik.
            En annan regeringsföreträdare som var här alldeles nyss, utbildningsminister
            Gustav Fridolin, sade i sitt numera ökända tal till lärarna att
            ideologi ska hållas borta från skolans värld och de att skolpolitiska
            besluten ska baseras på vetenskap och beprövad erfarenhet. Varför
            gäller inte samma sak regeringens jordbrukspolitik?
          </note>
          <note>
            Vetenskap och beprövad erfarenhet säger att handelsgödselskatten
            inte påverkar handelsgödselanvändningen. Vetenskap och beprövad
            erfarenhet säger att det mest effektiva sättet att förbättra Östersjöns
            status inte är att införa en kväveskatt. Vi måste absolut hushålla
            med kvävet och minska det svenska lantbrukets påverkan på Östersjön.
            Vi måste även tänka på sårbarheten i fråga om växtnäring. Men
            att nöja sig med symbolpolitik är i mina ögon inte något annat
            än att svika både miljön och bönderna.
          </note>
          <note>
            Är det så det är tänkt att bönderna ska behöva finansiera verksamhet
            i regeringen? Är det så det är tänkt att symbolpolitik i framtiden
            ska utövas på lantbrukarnas bekostnad?
          </note>
          <note type="speaker">
            Anf. 108 ULF BERG (M):
          </note>
          <note>
            Fru talman! Jag kan fortsätta där Kristina Yngwe slutade. Det
            är hög tid att kammaren börjar inse att svenskt jordbruk sedan
            20 år tillbaka befinner sig på en konkurrensutsatt marknad. Ibland
            får jag intrycket att vi hela tiden tror att svensk livsmedelsproduktion
            är något som vi kan ha bara innanför våra gränser och att det
            vi åstadkommer i ökade kostnader kan vi direkt ta ut på konsumenten
            som går till Coop och Ica.
          </note>
          <note>
            Fungerar det så? Nej, vi är väl medvetna om att det inte fungerar
            så. Då är det hög tid att vi erkänner att svenskt jordbruk är
            världens renaste jordbruk och hela tiden har sysslat med teknikutveckling.
            Därför är det otroligt trist att det införs en straffskatt som
            i stort sett inte berör miljön på något sätt.
          </note>
          <note>
            Det har talats om skyddszoner, och det har varit fråga om x meter.
            Jag har pratat med någon som var med på Jordbruksverket. På frågan
            om det fanns någon forskning i frågan var svaret nej. Med tanke
            på hur en åker ser ut kanske det ska läggas till fler meter i
            svackor och liknande. Där kan det vara en större risk.
          </note>
          <note>
            Jag ser svenskt jordbruk som en otrolig framtidsnäring om vi
            gör rätt saker. Kommande 40 år ska vi producera lika mycket livsmedel
            som har producerats under 8 000 år. Det beror på att vi nu är
            betydligt fler på detta klot, och även om vi inte tror det får
            folk det allt bättre. De kommer inte att äta ris morgon, middag
            och kväll. Det kommer alltså att finnas en fantastisk global marknad
            med svenska livsmedel av oerhört hög kvalitet.
          </note>
          <note>
            Varför då kasta grus i maskineriet? Det är ungefär som om vi
            skulle säga till Volvo att kostnaderna för att producera bilar
            ska höjas eftersom de orsakar lite skador i trafiken. Det som
            händer då är att biltillverkningen flyttas till andra länder.
            Det är ungefär som om vi ska åka till landsbygdsministerns hemtrakter
            och säga att vi nu ska höja priset på Malmbanan till Narvik eftersom
            brytningen inte är helt bra. Hur kommer det att påverka gruvan?
            Jo, det blir precis som hur handelsgödselskatten påverkar svenskt
            jordbruk.
          </note>
          <note>
            Ska det vara så svårt att förstå att jordbruk är ett företagande,
            inte ett miljöprojekt? Det är hög tid att ställa om siktet och
            konstatera att svenskt jordbruk behövs för våra öppna landskap.
            Då kan vi ha en turistnäring värd namnet. Men om den här utvecklingen
            fortsätter kommer vi att se att det behövs mer skog och åkrar
            för att producera livsmedel.
          </note>
          <note>
            Jag är jägare, och jag har gått över åkrarna som det är skog
            på. Och på vissa ska det vara skog – det behöver vi inte diskutera.
          </note>
          <note>
            Men när jag hör landsbygdsministerns stödtrupper i talarstolen
            måste jag säga att jag blir ännu mer orolig för svenskt jordbruk.
            Man ser det hela tiden ur ett miljöperspektiv, när det är ett
            företagande. Jag hoppas verkligen att landsbygdsministern har
            en klokare syn på svenskt företagande än hans partikolleger har.
          </note>
          <note type="speaker">
            Anf. 109 ANDERS FORSBERG (SD):
          </note>
          <note>
            Fru talman! Herr landsbygdsminister! Jag ställde ett antal frågor,
            och jag lyssnade in svaren. Landsbygdsministern pratade mycket
            om entreprenörskap, helhetsperspektiv, livsmedelsstrategier, att
            öka den svenska livsmedelsproduktionen, både ekologiskt och konventionellt,
            och konkurrenskraft. Jag satt och lyssnade in det, och jag sammanfattar
            det i tre punkter.
          </note>
          <note>
            Punkt 1: Det fanns ett humorprogram som hette Har du hört den
            förut?
          </note>
          <note>
            Punkt 2: Det är onekligen vackra och väldigt viktiga ord.
          </note>
          <note>
            Punkt 3: När ska praktisk politik möta praktisk verklighet?
          </note>
          <note>
            De svenska bönderna lever ute i den ekonomiska verkligheten.
            Det finns inte de utrymmena i dagsläget.
          </note>
          <note>
            Min vädjan till landsbygdsministern är att man verkligen ser
            över den här frågan.
          </note>
          <note>
            Det finns många andra frågor som är aktuella för de svenska lantbrukarna,
            men eftersom vi diskuterar gödselskatten i dag tycker jag att
            vi ska lägga fokus på den.
          </note>
          <note>
            Vi i Sverigedemokraterna är kritiska till de skattehöjningar
            som aviseras i budgeten för det kommande året. Vi har svårt att
            se hur detta ska kunna öka det svenska jordbrukets konkurrenskraft
            och leda till en ökad sysselsättning i landet.
          </note>
          <note>
            Vårt val är ganska klart: Vi kommer konsekvent att motarbeta
            de förslag som innebär försämringar för landsbygden och dess ekonomiska
            och sociala ryggrad, nämligen jord- och skogsbruket.
          </note>
          <note type="speaker">
            Anf. 110 MAGNUS OSCARSSON (KD):
          </note>
          <note>
            Fru talman! Tack för svaret, herr minister! Jag är naturligtvis
            inte nöjd. Det är inte heller de lantbrukare som drabbas.
          </note>
          <note>
            Varför vill regeringen lägga ytterligare stora, tunga stenar
            i ryggsäcken för landets lantbrukare? Signalen, fru talman, är
            att det är väldigt tufft just nu för landets lantbrukare, speciellt
            för mjölkbönderna.
          </note>
          <note>
            Min fråga till landsbygdsministern är: Har ministern samma uppfattning
            som jag, att det just nu är kris för många av landets lantbrukare?
            Vad tänker regeringen i så fall göra för att kompensera bönderna
            för den höjda skatten på handelsgödsel?
          </note>
          <note type="speaker">
            Anf . 111 JOHAN BÜSER (S):
          </note>
          <note>
            Fru talman ! Det har sagts här i talarstolen från borgerligheten
            att det är hög tid att förstå jordbrukets potential och så vidare.
            Jag tror att det var Ulf Berg som sade det.
          </note>
          <note>
            Vad gäller det har vi nu suttit i regering i fyra veckor, så
            det är fortfarande ganska nytt. Ni hade ansvaret i åtta år, och
            som jag sade tidigare har 15 000 helårsarbetare försvunnit inom
            jordbruket under den borgerliga regeringen.
          </note>
          <note>
            Vi kommer, som ministern redovisade, att komma med en livsmedelsstrategi.
            Vi kommer att se nya jobb växa fram inom de gröna näringarna.
            Vi förstår att övergödningen är ett problem, både ekologiskt och
            ekonomiskt.
          </note>
          <note>
            Det är därför som regeringen, tillsammans med Naturvårdsverket,
            ser att vi behöver ha mer effektiva styrmedel. Och handelsgödselskatten
            har varit ett effektivt styrmedel för att komma åt övergödningen
            och för att minska påverkan på Östersjön.
          </note>
          <note>
            Den ena interpellationen har ställts av Centerpartiet, som kallar
            sig den gröna rösten inom Alliansen. Jag har fortfarande inte
            hört några förslag från dem om vad de vill göra för att minska
            övergödningen.
          </note>
          <note>
            Vi har en livsmedelsstrategi. Vi har ett mål om EU:s lägsta arbetslöshet
            2020. Vi kommer att se till att gröna näringar och livsmedelsindustri
            är med och bidrar till att uppnå det målet. Vi förmår ha flera
            bollar i luften samtidigt, så vi kommer också att ta tag i de
            ekologiska frågorna och se till att vi presterar bättre, det vill
            säga att vi når fler miljömål. I dag når vi inte 14 av 16 miljömål,
            och det tycker inte vi är okej. Därför tar vi nu flera initiativ,
            varav detta är ett.
          </note>
          <note type="speaker">
            Anf. 112 HANNAH BERGSTEDT (S):
          </note>
          <note>
            Fru talman! Såväl Naturvårdsverket som LRF konstaterar att vi
            måste öka takten om vi ska nå de miljömål som vi har satt upp
            till 2020. Ett av dem handlar om att minska algblomning och bottendöd.
            Det är det här som det handlar om.
          </note>
          <note>
            Symbolpolitik – ja, vi kan naturligtvis diskutera om det handlar
            om symbolpolitik. Men är alternativet ingen politik? Ska vi fortsätta
            den utveckling vi har haft i åtta år, eller ska vi faktiskt ta
            ansvar för det resultat som vi ser?
          </note>
          <note>
            Varför är det borgerliga svaret alltid att Sverige ska minska
            sina krav, i stället för att vara en stark röst internationellt
            för att öka andras ansvar och andras krav?
          </note>
          <note>
            Jag kommer från en jordbruks- och skogsbruksfamilj. Ja, det är
            ett företagande. Men vi som lever av jordbruk och skogsbruk är
            också väldigt måna om det som föder oss. Miljön är vår bas, och
            den är vår framtid. Därför finns det en mycket större förståelse
            från de organisationer som företräder jordbruk och skogsbruk än
            vad man får intryck av i denna kammare.
          </note>
          <note>
            Jag tror att det är väldigt viktigt att vi fortsätter de fortlöpande
            samtal som vi har med jord- och skogsbruksnäringarna för att komma
            till rätta med att både ta ansvar för miljön och se till att ha
            en livskraftig jord- och skogsbrukspolitik och jord- och skogsbruksnäring
            i Sverige.
          </note>
          <note type="speaker">
            Anf. 113 Landsbygdsminister SVEN-ERIK BUCHT (S):
          </note>
          <note>
            Fru talman! Först vill jag göra ett konstaterande om den tidigare
            handelsgödselskatten. Det fanns en skatt på kväve, och det fanns
            en skatt på kadmiuminnehållet i fosfor. Den minskade dramatiskt.
            De 300 miljoner som man fick in fördes också tillbaka till jordbruksnäringen
            – i stort sett allt. Vi har inte tagit ställning till exakt hur
            vi kommer att göra med den saken.
          </note>
          <note>
            När det gäller mjölkbönderna, som Oscarsson tar upp, är det inte
            ett Sverigeproblem och inte ett Europaproblem utan ett globalt
            problem.
          </note>
          <note>
            Vi hade kraftigt ökade mjölkpriser under 2013, och de toppade
            2014, och vi fick en överproduktion globalt – från Australien,
            Nya Zeeland, Europa och USA. Det fanns inte en efterfrågan som
            kunde motsvara den överproduktionen. Och så kommer då Rysslandsembargot,
            som drabbar särskilt finska och baltiska bönder väldigt hårt.
            Nu slår det också in i Europa och drabbar svenska bönder.
          </note>
          <note>
            Det här är ett jätteproblem. Det diskuterades vid det senaste
            ministermötet som jag var med på i Luxemburg, och det kommer att
            komma upp i Bryssel återigen där man ska diskutera om det går
            att använda krisfonderna för att kompensera i denna mycket besvärliga
            situation.
          </note>
          <note>
            Mjölken är alltså en global sak.
          </note>
          <note>
            Men vi måste också lyfta upp hela vår livsmedelsproduktion utifrån
            ett globalt sammanhang. Någon var här inne på att det blir fler
            och fler människor, och efterfrågan på livsmedel ökar dramatiskt
            globalt. Samtidigt sker det miljö- och klimatförändringar som
            slår ut stora arealer och skördar. Och så har vi ett land, Sverige,
            som har Europas lägsta självförsörjningsgrad.
          </note>
          <note>
            Det är klart att vi måste peka ut en riktning: Vad vill vi med
            svensk livsmedelsförsörjning? En nationell livsmedelsstrategi
            är det viktigaste.
          </note>
          <note>
            Man kan inte jobba med någonting om man inte vet vart man är
            på väg. Jag kommer att tänka på Alice i underlandet när hon mötte
            katten och frågade: Hur tar man sig härifrån? Vart är du på väg?
            frågade katten. Alice svarade: Det spelar ingen roll. Då spelar
            det väl ingen roll vart du tar vägen, svarade katten. Precis så
            är det; vi måste ha en riktning i dessa viktiga frågor som rör
            livsmedelsförsörjningen i det här landet.
          </note>
          <note>
            Jag och regeringen tror på den svenska landsbygden och på att
            den har en enorm potential. Vi har rent vatten, vi har ett klimat
            som i många stycken skiljer sig väldigt mycket från övriga världen,
            vi har kunskap och god djurhållning och vi kan producera friska
            och högkvalitativa livsmedel.
          </note>
          <note>
            Det är klart att det handlar om många andra saker också. Vi tillsätter
            nu en parlamentarisk kommitté som ska föreslå effektiva åtgärder
            för svensk landsbygd. Jag hoppas att ni är delaktiga i detta mycket
            viktiga jobb. Vi anslår 400 miljoner för att förbättra bredbandsservicen
            ute i landet liksom landsbygdsbutikerna, som är viktiga för livsmedelsförsörjningen
            på landsbygden.
          </note>
          <note>
            De mindre företagarna får ett högkostnadsskydd på 360 miljoner
            när det gäller sjukförsäkringen, och vi går in med 80 miljoner
            i extra anslag för exportstöd för att kunna bära svenska varumärken
            ut i världen.
          </note>
          <note type="speaker">
            Anf. 114 KRISTINA YNGWE (C):
          </note>
          <note>
            Fru talman! Jag är också medveten om att det är två olika skatter
            det handlar om. Det visade sig att kväveskatten inte har gett
            någon större ef ­ fekt. Att kadmiumet har sänkts har inte bara
            med skatten att göra, utan det har haft en ganska stor koppling
            till teknikutvecklingen i gödselproduk ­ tionen, där svenskt handelsgödsel
            är nere på en världslåg nivå på fem gram. Det görs mycket arbete
            där ändå.
          </note>
          <note>
            Landsbygdsministern nämner ofta och gärna den tilltänkta livsmedelsstrategin,
            men tanken med en livsmedelsstrategi är att den även ska prägla
            de politiska besluten. Det fungerar inte att man med ena handen
            säger att vi ska öka livsmedelsproduktionen och att man sedan
            med andra handen inrättar skatter som minskar tillväxten och jobben
            ute på landsbygden.
          </note>
          <note>
            Det får inte bli så att livsmedelsstrategin blir en pappersprodukt
            medan de verkliga politiska besluten leder till försämrade förutsättningar
            för svensk livsmedelsproduktion. Just nu pekar alla tecken på
            att det faktiskt är dit vi kommer att komma.
          </note>
          <note>
            När det gäller konkurrenskraften nämner landsbygdsministern långsiktiga
            åtgärder för forskning, rådgivning och så vidare. Det tycker jag
            är kanonbra. Men som vi har varit inne på tidigare är det en krisartad
            situation inom lantbruket i dag. Många lantbrukare slåss för att
            över huvud taget kunna betala sina räkningar. Man måste ha pengarna
            på gårdsnivå i dag. Det hjälper inte att bara tänka på långsiktiga
            åtgärder, och vi har kanske inte råd med symbolskatter.
          </note>
          <note>
            Socialdemokraterna talar gärna om tomma lador. Ja, Sverige är
            tyvärr fullt av tomma lador, lador som förut var fyllda med grisar,
            kor eller spannmål men som stegvis har tömts i takt med att den
            svenska produktionen flyttat utomlands.
          </note>
          <note>
            Jag vill tacka ministern för svaren och debatten, men en sak
            är säker: En kväveskatt kommer kanske att fylla regeringens lador,
            men den kommer minsann inte att fylla några lador ute på landsbygden.
          </note>
          <note type="speaker">
            Anf. 115 ULF BERG (M):
          </note>
          <note>
            Fru talman! Jag ska vara ärlig och säga att när jag blev talesperson
            hade vi i Moderaterna uppfattningen att vi inte skulle ha en livsmedelsstrategi.
            Min företrädare Bengt-Anders Johansson fick åka runt och försöka
            försvara den hållningen, och det gjorde han med den äran. Men
            jag tackar Anna Kinberg Batra för att hon hjälpte mig att få partiet
            att få en annan syn i denna fråga. I dag har vi en livsmedelsstrategi.
            Vi har jobbat fram en strategi som håller en mycket hög kvalitet
            och som tar upp väldigt många frågor.
          </note>
          <note>
            Man får alltid imponeras av Socialdemokraterna och hur de använder
            ord och one -liners. En mycket svag minoritetsregering är lika
            med en samarbetsregering. Låt oss se vad det innebär i framtiden.
          </note>
          <note>
            Om vi skulle kunna hitta på en långsiktig livsmedelsstrategi
            så att det blir tydliga spelregler för svenskt jordbruk tänker
            i varje fall inte vi i Moderaterna vara de som sätter käppar i
            hjulet. Tvärtom tror jag att det är otroligt viktigt. Jag möter
            väldigt många unga svenska jordbrukare som säger: Ge oss bara
            fasta spelregler så ordnar vi utvecklingen i jordbruket själva.
            Men när vi investerar måste vi hela tiden veta att vi inte lägger
            ned miljoner i dag som är värdelösa i morgon för att man gör kortsiktiga
            ändringar.
          </note>
          <note>
            När det gäller det här med Rysslandproblematiken, som har berörts,
            är den redan här. Det började med ett mycket billigt fläskkött
            som vällde in över våra gränser, och nu ser vi bekymren för mjölkbönderna.
            Vi hoppas att fortsatt handel kan vända utvecklingen en vacker
            dag. Men handelsgödselskatt kommer som sagt att vända utvecklingen
            i fel riktning.
          </note>
          <note type="speaker">
            Anf. 116 Landsbygdsminister SVEN-ERIK BUCHT (S):
          </note>
          <note>
            Fru talman! Jag tackar Moderaterna och Ulf Berg för beskedet
            att de ställer upp på en svensk livsmedelsstrategi. Men jag blir
            orolig när centerpartisten Kristina Yngwe talar om att den skulle
            vara en pappersprodukt.
          </note>
          <note>
            Detta är faktiskt en fråga som LRF har drivit väldigt länge och
            som vi socialdemokrater har motionerat om i denna kammare vid
            ett flertal tillfällen. Då fick vi tyvärr inte stöd av alliansregeringen,
            men nu har jag fått beskedet från Moderaterna att de är beredda
            att jobba med detta.
          </note>
          <note>
            Jag hoppas och vädjar: Var delaktiga, för detta är något väldigt
            viktigt. Det ska inte bli någon pappersprodukt utan en färdriktning.
            En färdriktning måste ha förslag som leder till något positivt.
            Vi ska öka svensk matproduktion. Det är jätteviktigt att vi gör
            det. Det handlar om solidaritet med resten av världen och om att
            skapa starka svenska varumärken som bygger på svenska råvaror
            och att bära ut dem i världen. Där har vi gjort väldigt lite.
            Vi tillför nu 80 miljoner för att kunna jobba med dessa frågor.
          </note>
          <note>
            Som jag sade i mitt tidigare inlägg har vi jättebra förutsättningar.
            Vi har 600 000 hektar åkermark som inte brukas i dag. Det är klart
            att det finns enorma möjligheter för svensk livsmedelsproduktion.
            Vi kan öka vår matproduktion men också få ut varor i världen.
          </note>
          <note>
            Överläggningen var härmed avslutad.
          </note>
          <note>
            § 8 Svar på interpellation 2014/15:54 om licensjakt på varg
          </note>
          <note type="speaker">
            Anf. 117 Landsbygdsminister SVEN-ERIK BUCHT (S):
          </note>
          <note>
            Fru talman! Som jag sade inledningsvis i förra interpellationsdebatten
            ber jag om ursäkt för att jag inte har rösten riktigt i lag, men
            jag ska försöka göra mitt bästa, med respekt för kammaren och
            de nya debattörerna.
          </note>
          <note>
            Daniel Bäckström har frågat miljöministern om hon avser att verka
            för att det kan genomföras licensjakt på varg till vintern. Han
            har vidare frågat henne om vilken rovdjurspolitik som miljöministern
            och regeringen kommer att föra och vilka målsättningar som hon
            har för att säkra djurhållning, jakt och brukade marker.
          </note>
          <note>
            Frågan har överlämnats till mig för besvarande.
          </note>
          <note>
            Jag vill inledningsvis framhålla att regeringen anser att Sverige
            ska ha långsiktigt livskraftiga stammar av rovdjur som ger en
            biologisk mångfald, bidrar till att uppnå riksdagens miljökvalitetsmål
            och lever upp till EU-rätten, samtidigt som tamdjurshållning inte
            påtagligt försvåras, och socioekonomiska hänsyn ska tas.
          </note>
          <note>
            Genom ändring av jaktförordningen har Naturvårdsverket fått ökad
            möjlighet att delegera rätten att fatta beslut om skydds- och
            licensjakt på stora rovdjur till länsstyrelserna. Naturvårdsverket
            beslutade i januari 2014 att delegera rätten att fatta beslut
            om skyddsjakt på varg, björn och lodjur till alla länsstyrelser
            utom på Gotland. Därmed har regionaliseringen av skyddsjakten
            ytterligare förstärkts.
          </note>
          <note>
            När det gäller licensjakt på varg beslutade Naturvårdsverket
            den 30 oktober att delegera rätten att besluta om licensjakt på
            varg till länsstyrelserna i det mellersta rovdjursförvaltningsområdet.
            Det innebär att om de stränga kriterierna i jaktlagstiftningen
            uppfylls kan vissa av dessa länsstyrelser fatta beslut om licensjakt
            på varg i början av 2015.
          </note>
          <note>
            Frågan om de senaste två årens licensjakter är förenliga med
            Sveriges åtaganden enligt art- och habitatdirektivet är föremål
            för prövning i de svenska domstolarna. Licensjakten för 2013 är
            föremål för prövning i kammarrätten, och licensjakten för 2014
            är föremål för prövning i förvaltningsrätten. Regeringen följer
            utvecklingen noga.
          </note>
          <note>
            EU-kommissionen har haft invändningar mot tidigare beslut att
            tillåta licensjakt på varg. I denna fråga finns ett överträdelseärende.
            EU-kommissionen har också haft invändningar mot att rätten att
            överklaga beslut om jakt inskränks i Sverige i förhållande till
            kommissionens tolkning av EU-rätten. Även i denna fråga finns
            ett överträdelseärende.
          </note>
          <note>
            Det behövs mer samverkan mellan dem som berörs av rovdjurspolitiken
            och en respekt för både människor och rovdjur. Vi ska ha livskraftiga
            bestånd av våra stora rovdjur, och det ska vara möjligt att bedriva
            djurhållning för att hålla markerna öppna och att bedriva jakt.
          </note>
          <note>
            Regeringen anser att rovdjursförvaltningen behöver utvecklas
            för att miljökvalitetsmålen ska uppnås och att ersättningarna
            behöver höjas för att förebygga och ersätta rovdjursskador på
            tamdjur. Regeringen föreslår därför i budgetpropositionen att
            ytterligare 20 miljoner kronor anslås för detta ändamål. Det är
            min förhoppning att konflikterna kring rovdjurspolitiken bättre
            kan förebyggas.
          </note>
          <note type="speaker">
            Anf. 118 DANIEL BÄCKSTRÖM (C):
          </note>
          <note>
            Fru talman! Jag vill tacka landsbygdsministern för svaret.
          </note>
          <note>
            Jag är från sydvästra Värmland och skrev interpellationen från
            Gillberga socken i jaktmarkerna, inte långt från Borgvik i Grums
            kommun, där det i fredags dödades en tax av varg, en i raden av
            hundar i Värmland under det här året som under jakt eller övning
            till jakt har blivit rovdjursangripna och ofta dödade.
          </note>
          <note>
            Jag skrev interpellationen till miljöministern, med tanke på
            att hon i allra högsta grad, som ansvarig för delar av området
            rovdjurspolitik, bör delta i debatterna. Men jag uppskattar att
            landsbygdsministern, som har ansvar för jaktfrågorna, tar debatten.
          </note>
          <note>
            Det är en oerhört viktig fråga. Vi lever i vår bygd med dagliga
            situationer – i Värmland, Dalarna och andra län som har en hög
            andel av den svenska vargstammen. Man räknar i dag med ungefär
            20 föryngringar av varg i Värmland, och varje föryngring motsvarar
            10 vargar, vilket gör en ungefärlig siffra på 200 vargar. De flesta
            av dem rör sig inom länets gränser. En del ingår i revir som vi
            delar med grannarna. Det stärker grannsamverkan i gränskommittéerna
            med Østfold och Hedmark. En del ingår i revir mot Dalarna och
            en del i revir mot Örebro.
          </note>
          <note>
            Men alla har det gemensamt att de påverkar förutsättningarna
            för jaktens bedrivande, för hundverksamhetens bedrivande och inte
            minst för landsbygdens fortsatta utveckling och för jordbruket.
            Det berör många olika målsättningar. Det handlar om regional utveckling,
            och det handlar om miljömålen och möjligheterna att i framtiden
            i våra bygder kunna bedriva en aktiv och utvecklande fåravel.
          </note>
          <note>
            Vi har hört olika uttalanden från regeringsrepresentanter under
            hösten. Miljöministern och vice statsministern Åsa Romson menade
            i partiledardebatten att forskarna som rapporterar om vargen tvingas
            skrivas vinklade rapporter. Jag tyckte att det uttalandet var
            mycket anmärkningsvärt och undrar om landsbygdsministern instämmer
            i miljöministerns och vice statsministerns uttalande om hur forskarna
            tvingas skriva vinklade rapporter.
          </note>
          <note>
            Många i våra bygder ställer sig frågan: Vad är regeringens rovdjurspolitik?
            Hur ser man på kommande vinter? Hur kommer man att agera för att
            se till att beslut fattade här i kammaren kommer att verkställas?
          </note>
          <note>
            Efter sådana uttalanden kring synen på licensjakt och synen på
            underlag till beslut som har fattats här i riksdagen är det många,
            både boende och intressenter i Värmland och på andra ställen,
            som ställer sig frågande kring regeringens inriktning och inställning.
          </note>
          <note>
            Vad är egentligen er hållning i regeringen kring den här frågan?
            Mer detaljerat: Hur kommer ni att driva rovdjurspolitiken, och
            vilka beslut eller förändringar planerar ni för att få en praktisk,
            funktionell, tillämpbar förvaltning?
          </note>
          <note>
            Det handlar inte bara om varg utan också om andra rovdjur. Jag
            är en av de åtskilliga som har berörts under den här hösten, när
            ett lamm togs av lodjur hemma i hagen under oktober månad. Vi
            har haft 16 olika angrepp i Värmland, och 120 får har blivit tagna
            det här året.
          </note>
          <note type="speaker">
            Anf. 119 RUNAR FILPER (SD):
          </note>
          <note>
            Fru talman! Jag är liksom interpellanten från Värmland, fast
            jag kommer från Sunne i norra delen av Värmland, där jag tror
            att vi har ännu mer varg än i Daniels hemtrakter.
          </note>
          <note>
            Jag är, liksom Länsstyrelsen i Värmland, bekymrad över de minimi
            ­ nivåer som Naturvårdsverket har föreslagit. Man har föreslagit
            att det ska finnas elva föryngringar i Värmland som en miniminivå,
            vilket omfattar ungefär 110 vargar. Trots att viltförvaltningsdelegationen
            har föreslagit 5–7 vargar lyssnar inte Naturvårdsverket på det
            örat.
          </note>
          <note>
            Beslutet är problematiskt för enskilda läns möjligheter att komma
            till rätta med överkoncentrationen av varg. Det blir liksom en
            snedfördelning inom samma förvaltningsområde, i det här fallet
            det mellersta förvaltningsområdet.
          </note>
          <note>
            Älgjägarna är också oroliga för älgjakten. Ungefär 3 000 älgar
            tas av vargen i Värmland. Samtidigt tar älgjakten 6 500–7 000
            älgar. Jag har inga aktuella siffror för året, men det är säkerligen
            flera hundra färre än det brukar vara, eftersom det inte finns
            älg i många områden, så att de helt enkelt får ställa in älgjakten.
            Det är en stor problematik.
          </note>
          <note>
            Oron är stor bland jägarna, speciell med tanke på att vargens
            huvudsakliga sommarföda är älgkalv. 70 procent av återväxten blir
            vargmat , och då finns det till slut bara en äldre stam älgar
            kvar, när generationsväxlingen inte har fungerat på grund av vargen.
          </note>
          <note>
            Jag hoppas att regeringens målsättning ligger i linje med jägarkårens
            och landsbygdsbefolkningens, att den hållbara rovdjurspolitiken
            är ämnad att verkställas och att licensjakt genomförs i linje
            med besluten.
          </note>
          <note type="speaker">
            Anf. 120 Landsbygdsminister SVEN-ERIK BUCHT (S):
          </note>
          <note>
            Herr talman! Mitt svar på interpellationen är regeringens svar.
            Det är också regeringens hållning i dessa frågor. Den bygger på
            det beslut som togs i kammaren 2013 om nya mål för rovdjurspolitiken,
            då man sade att det skulle finnas 170–270 individer när det gäller
            varg som ett referensvärde. Naturvårdsverket har senare fastslagit
            att det ska vara 270 individer.
          </note>
          <note>
            Jag har fullt förtroende för Naturvårdsverkets bedömningar, och
            jag tänker inte ifrågasätta att Naturvårdsverket har gjort en
            felaktig bedömning av detta. Jag har också fullt förtroende för
            de länsstyrelser som har delegerats att hantera detta.
          </note>
          <note>
            Det är inte min sak att ifrågasätta forskningen. Men jag vill
            ändå nämna att det finns forskning på flera håll om detta. Skandulv
            är ett institut som tittar på detta. Vi har också Statens veterinärmedicinska
            anstalt, Viltskadecenter och SLU. Sedan har vi Svenska Jägareförbundet
            som bidrar i detta sammanhang. Enligt Naturvårdsverket finns det
            i Skandinavien 400 vargar. Av dem finns 370 i Sverige. 50 vargar
            sägs vandra över gränsen mellan Norge och Sverige.
          </note>
          <note>
            Regeringens hållning i detta sammanhang är att vi har förtroende
            för det beslut som Naturvårdsverket har tagit och att vi har ett
            förtroende för de länsstyrelser som ska hantera detta i praktiken
            i de berörda områdena.
          </note>
          <note type="speaker">
            Anf. 121 DANIEL BÄCKSTRÖM (C):
          </note>
          <note>
            Herr talman! Jag skulle vilja fortsätta reflektera över och samtala
            kring de regionala förutsättningarna. Det är positivt att landsbygdsministern
            nämner olika referenstal beträffande den nationella nivån. Min
            reflexion är att en stor del av den nationella målsättningen redan
            uppnås lokalt i Värmlands 16 kommuner där vi har 200 vargar. Anser
            landsbygdsministern att det är skäligt att ett län av Värmlands
            storlek ska ha en så stor andel av den svenska vargstammen?
          </note>
          <note>
            Utifrån tidigare interpellationsdebatter denna eftermiddag nämner
            landsbygdsministern livsmedelsstrategin och vikten av att öka
            produktionen av svensk mat. Om man kopplar detta till vargfrågan
            undrar jag hur man ser på förutsättningarna för fåravel i Värmland,
            Örebro och Dalarna. Vilka åtgärder tänker regeringen vidta för
            att stärka förutsättningarna för att kunna utveckla produktionen
            av lamm och andra djurarter i dessa bygder när vi samtidigt ser
            att antalet vargar ökar och att antalet angrepp på fårbesättningar
            ökar? Trots rovdjursstängsel hoppar vargen in och tar lamm.
          </note>
          <note>
            Vilka insatser avser regeringen att göra som verkligen stärker
            förutsättningarna för att kunna öka produktionen av lamm? Detta
            efterfrågas alltmer i Sverige. Allt fler kommuner och landsting
            uppmanas att handla upp närproducerat om det går, men framför
            allt fler produkter som kan produceras inom rimliga avstånd. Inte
            minst tycker folk att det är väldigt viktigt att ha öppna landskap.
            Det är också någonting som vi diskuterar i politiska sammanhang.
          </note>
          <note>
            När många fårägare nu på grund av vargen planerar att avveckla
            sin verksamhet efter alla attacker kommer det långsiktigt att
            få oerhört stora konsekvenser för landskapsbilden i Värmland.
            Det är en större fråga, och det krävs en strategi kopplad till
            livsmedelsstrategin men också en konkret förvaltning som gör att
            vi kan minska antalet vargar och andra rovdjur.
          </note>
          <note>
            Jag ska ta ett exempel. Enligt länsstyrelsens statistik har det
            i Värmland skett totalt 37 rovdjursangrepp fram till den 21 oktober
            i år. De flesta angrepp har gjorts av varg på får. Men också jakthundar
            har angripits. I dagsläget är det drygt tio hundar som har angripits
            bara i Värmland i år. Björn och lokatt, som jag nämnde tidigare,
            har också angripit djur. Vi märker att förekomsten ökar konstant.
            När folk lever under dessa förutsättningar ökar misstron och delaktigheten
            blir ifrågasatt när det handlar om legitimitet och förtroende
            för fattade beslut.
          </note>
          <note>
            Min fråga till regeringen och landsbygdsministern är: Kommer
            ni att slå vakt om det regionala inflytandet över skyddsjakten,
            och planerar ni några förändringar i förhållande till lagstiftning
            eller författningar när det handlar om rovdjurspolitiken? Hur
            anser ministern att vi ska ha det med föryngringen när det gäller
            antal djur? Ministern skriver i svaret om vikten av samarbete
            och samordning. Länsstyrelsen har lämnat förslag på antal djur
            i fråga om föryngring. Detta är inte Naturvårdsverkets förslag.
          </note>
          <note type="speaker">
            Anf. 122 RUNAR FILPER (SD):
          </note>
          <note>
            Herr talman! För ett par helger sedan besökte jag ett par en
            dryg mil utanför Sunne. De berättade att de för några veckor sedan
            när de inte var hemma hade sina fyra hundar i en hundgård under
            natten. När de kom hem rapporterade grannarna att ett tiotal vargar
            hade strukit runt hundgården hela natten och ylat. Hundarna som
            skällde hade lockat till sig vargarna.
          </note>
          <note>
            Det är så situationen och verkligheten ser ut för många ute i
            skogsbygderna i Värmland. Det är inte tryggt för vare sig tamdjur
            eller deras ägare. Det händer såklart inte saker varje dag, men
            var och varannan vecka är det rapporter om angrepp på får och
            framför allt hundar. Det är verkligheten i vardagen i Värmland.
          </note>
          <note>
            Vi har hört miljöministerns uttalanden och önskan om att licensjakten
            inte ska bli av detta år. Man undrar därför vilket ben regeringen
            egentligen kommer att stå på, och jag tycker att frågan är berättigad.
          </note>
          <note type="speaker">
            Anf. 123 Landsbygdsminister SVEN-ERIK BUCHT (S):
          </note>
          <note>
            Herr talman! Daniel Bäckström ställer massor av frågor till mig
            på detaljnivå. Jag vill upplysa honom om att denna riksdag faktiskt
            har tagit beslut om regionalisering. Det som du försöker säga
            är att jag ska börja toppstyra detta. Det är tvärtemot vad denna
            riksdag har uttalat, och det tänker jag inte göra.
          </note>
          <note>
            Jag är övertygad om att den länsstyrelse som hanterar dessa frågor
            i Värmland gör korrekta bedömningar. Jag tänker inte göra någon
            bedömning av hur många vargar som ska finnas i Värmland eller
            i något annat län eller hur föryngringarna ser ut. Detta överlåter
            jag till de myndigheter, forskare och andra som jobbar med frågorna.
          </note>
          <note>
            Däremot har vi gett ett uppdrag till SLU att titta på de indirekta
            skadorna och vad de innebär och hur ersättningarna skulle kunna
            se ut. Vi har i budgeten för 2015 föreslagit 20 miljoner mer för
            detta, vilket jag sade i svaret.
          </note>
          <note>
            Sedan har samtliga länsstyrelser utom Gotlands rätt att fatta
            beslut om skyddsjakt när de bedömer att så måste ske.
          </note>
          <note>
            Jag har inte något mer att säga om detta, och jag tänker inte
            ge mig in i någon ytterligare debatt om att en minister ska gå
            emot riksdagen som har sagt att vi ska ha en regionalisering av
            dessa frågor.
          </note>
          <note type="speaker">
            Anf. 124 DANIEL BÄCKSTRÖM (C):
          </note>
          <note>
            Herr talman! I riksdagsbeslutet anges ändå gynnsam bevarandestatus,
            och antal när det gäller föryngring diskuteras utifrån det beslut
            som har tagits.
          </note>
          <note>
            Jag vill uppmärksamma den process som nu pågår. Det ska komma
            ett förvaltningsskede och en tillämpningsfas efter det riksdagsbeslut
            som fattades för snart ett år sedan. Eftersom ministern i sitt
            svar nämner samordning och samverkan vill jag säga att det är
            angeläget att uppmärksamma det lokala och regionala arbete som
            görs ute i länen. Där finns olika intressegrupper representerade
            vid landshövdingarnas bord och diskuterar vilken skälig nivå det
            ska vara på antalet föryngringar av varg i Dalarna, Örebro, Värmland
            med flera län i Mellansverige. Sedan möter de Naturvårdsverkets
            synsätt, som inte är detsamma som det på länsstyrelsenivå, och
            det föder ett antal frågeställningar.
          </note>
          <note>
            Jag hoppas att regeringen arbetar i samråd med regionerna. Det
            är oerhört viktigt för att kunna fatta bra inriktningsbeslut som
            också får praktisk tillämpning.
          </note>
          <note>
            Vi har i debatten hört ordet älgstam nämnas. På Värmlandsnytt
            i går sändes ett reportage från Torsby kommun där en tidigare
            kollega till oss, en socialdemokratisk representant för kommunen,
            berättade om problematiken med arrendepriserna, hur de nu sjunker
            i Torsby. På kommunens egen mark sänker man arrendepriserna för
            att kunna arrendera ut mark för jakt. Det sker på grund av att
            älgstammen är så utsatt och prövad av vargen att den inte längre
            är jaktbar. Därmed tappar man stora grupper jägare, sådana som
            tidigare jagat i bygderna, vilket i sin tur stärkt turistnäringen
            och dess möjligheter.
          </note>
          <note type="speaker">
            Anf. 125 Landsbygdsminister SVEN-ERIK BUCHT (S):
          </note>
          <note>
            Herr talman! De här är jätteviktiga frågor , och självklart kommer
            jag och regeringen att följa dem regionalt och också ta till oss
            de fakta som myndigheter som Naturvårdsverket levererar. Vi kommer
            även att följa forskningen.
          </note>
          <note>
            Vi ska ha respekt för rovdjuren, men vi ska också ha respekt
            för de människor som bor ute i bygder där rovdjuren finns. Dessa
            människor ska kunna känna sig trygga. Det här är inget lätt område.
            Sedan kan man tvista om vad som är exakt rätt nivå. Jag tror inte
            att vetenskapen någonsin kommer att komma fram till exakt rätt
            antal.
          </note>
          <note>
            Överläggningen var härmed avslutad.
          </note>
          <note>
            § 9 Svar på interpellationerna 2014/15:47 och 49 om allmän mönstringsplikt
          </note>
          <note type="speaker">
            Anf. 126 Försvarsminister PETER HULTQVIST (S):
          </note>
          <note>
            Herr talman! Allan Widman har frågat mig vilka åtgärder jag avser
            att vidta gällande möjligheten att få en allmän mönstringsplikt
            till stånd och när dessa åtgärder avses vidtas.
          </note>
          <note>
            Mikael Oscarsson har frågat mig hur jag avser att hantera personalförsörjningsfrågan
            på kort sikt samt om jag är beredd att stödja Kristdemokraternas
            förslag om repetitionsövningar.
          </note>
          <note>
            De båda interpellationerna ställs mot bakgrund av det försämrade
            omvärldsläge vi står inför samt svårigheter vad gäller personalförsörjningen
            av det militära försvaret. Jag besvarar därför interpellationerna
            i ett sammanhang.
          </note>
          <note>
            En utredning ledd av Stefan Ryding-Berg studerar för närvarande
            åt ­ gärder för att främja en långsiktigt hållbar personalförsörjning
            av det mi ­ litära försvaret. Med utredningen till handa ska vi
            se över rekommenda ­ tionerna från utredaren.
          </note>
          <note>
            Jag vill också peka på Försvarsberedningens bedömning om att
            den operativa förmågan i krigsförbanden måste ökas och att den
            samlade operativa förmågan i Försvarsmakten måste säkerställas.
          </note>
          <note>
            Försvarsmakten har fått ett uppdrag från regeringen att redovisa
            underlag inför det kommande försvarspolitiska inriktningsbeslutet.
            Det skulle därför inte vara ansvarsfullt av mig att, här och nu,
            föregripa detta underlag.
          </note>
          <note>
            För att fatta väl avvägda beslut behöver vi en korrekt uppfattning
            om läget i det svenska försvaret. En sådan uppfattning får inte
            baseras på önsketänkande eller skönmålning. Jag ser därför ett
            behov av en lägesbeskrivning av Försvarsmaktens operativa förmåga
            och det operativa läget i insatsorganisationen och dess krigsförband.
          </note>
          <note>
            Med grund i Försvarsmaktens redovisning av uppdraget enligt ovan
            och övriga relevanta underlag får jag göra en samlad bedömning
            av vilka åtgärder som behöver vidtas. Därmed kommer de frågor
            som interpellanterna reser att behandlas.
          </note>
          <note type="speaker">
            Anf. 127 ALLAN WIDMAN (FP):
          </note>
          <note>
            Herr talman! Tack, försvarsministern, för det levererade svaret!
            Jag och Mikael Oscarsson har inom ramen för våra interpellationer
            ställt lite olika frågor till ministern, men ministern väljer
            att besvara dem tillsammans. Jag har egentligen inga synpunkter
            på det.
          </note>
          <note>
            Inte minst har dock försvarsministern själv tidigare, både i
            Försvarsberedningen och i offentliga sammanhang, beskrivit att
            den så kallade pliktoptionen snarare handlar om en successiv reformering
            än om ett enda stort kliv. Försvarsministern har beskrivit just
            allmän mönstringsplikt för män och kvinnor som det första logiska
            steget. Det är inte bara någonting som försvarsministern skrivit
            om i en rad olika tidningar det sistlidna året, utan det är någonting
            som Socialdemokraterna vid varje möjligt tillfälle i riksdagen
            yrkat på, alltså att det ska tillsättas en snabbutredning för
            att komma fram till en allmän mönstringsplikt för män och kvinnor.
          </note>
          <note>
            Nu är det svar som vi hört försvarsministern läsa upp lite mer
            oprecist jämfört med hur det tidigare har låtit. Försvarsministern
            hänvisar främst till den försvarsproposition gällande det militära
            försvarets inriktning som ska beslutas om i vår. Det är väl bra
            nog, men ska man i samband med försvarspropositionen kunna fatta
            beslut tror jag att det är nödvändigt, herr talman, att det finns
            ett underlag, en utredning som kan ligga till grund för det beslutet.
            Annars kommer man att tappa tempo i processen.
          </note>
          <note>
            Det är förvisso bråttom. Den så kallade värnpliktsoptionen är
            beroende av att det fortfarande finns kompetens och att det fortfarande
            finns en infrastruktur hos våra myndigheter för att kunna omhänderta
            en sådan. Varje år som går och fjärmar oss från den tid då plikten
            fanns kommer naturligtvis att göra plikten mindre förankrad i
            det svenska samhället.
          </note>
          <note>
            Vid försvarsutskottets sammanträde i dag berättade generalmajor
            Dennis Gyllensporre att det är än mer bråttom eftersom de värnpliktiga
            som nu fyller upp hälften av den svenska insatsorganisationen
            tenderar att ha en utbildning som ligger längre än tio år tillbaka
            i tiden. När tio år har gått trillar de ut ur rullorna. På något
            sätt måste vi därför få i gång en process och det ganska snabbt.
          </note>
          <note>
            Försvarsministern har tidigare sagt att han vill snabbutreda
            frågan om en allmän mönstringsplikt. Jag hoppas att han avser
            att göra det snart och att inte försvarspropositionen i vår ska
            bli startskottet för en ändrad personalförsörjning, för då kommer
            tiden att gå.
          </note>
          <note type="speaker">
            Anf. 128 MIKAEL OSCARSSON (KD):
          </note>
          <note>
            Herr talman! Jag vill tacka för det upplästa svaret. Jag är glad
            över att försvarsministern delar min uppfattning om lägets allvar.
            Vi har under en längre tid sett att Sverige har en tuffare säkerhetspolitisk
            miljö. Östersjön har blivit en plats där Nato och Ryssland möts,
            och vi ser den ena incidenten efter den andra.
          </note>
          <note>
            Då måste det bli naturligt att vi ser om vårt hus. Hur ska vi
            göra för att på ett rimligt sätt se till att Försvarsmakten fungerar?
            Hur ska vi göra för att stärka Försvarsmaktens förmåga att hantera
            konflikter och kriser i vårt närområde?
          </note>
          <note>
            Jag tror att försvarsministern och jag är överens om ambitionen,
            och jag märker i svaret att försvarsministern vill ha en ärlig
            hållning till vad Försvarsmakten förmår och vad den inte förmår.
          </note>
          <note>
            Herr talman! Vad är då det största enskilda problemet? Jo, bristen
            på personal, bristen på soldater och bristen på sjömän. Det påtalas
            i den ena rapporten efter den andra. Riksrevisionen har påpekat
            det, och jag tror att försvarsministern i sin förra roll som ordförande
            i försvarsutskottet också påtalade den här bristen. Men nu sitter
            vi här. Vad ska vi göra?
          </note>
          <note>
            Kristdemokraterna har lagt fram ett förslag som enligt vår uppfattning
            är ett viktigt och bra förslag. Jag har hört försvarsministern
            tidigare antyda att han kan tänka sig något i den riktningen,
            och jag har också hört andra partier göra det.
          </note>
          <note>
            Halva insatsorganisationen finns inte, bara på papperet. Det
            finns krigsplacerade soldater, gamla värnpliktiga. Men, som förut
            här påpekades, det har nu gått många år sedan de var inne och
            övade. Vårt förslag är att man ska ta in de sista värnpliktiga.
            De kanske var de mest motiverade soldater som vi någonsin har
            haft, för värnplikten var ju i princip frivillig de sista åren,
            från 2005 fram till 2010. De är i dag krigsplacerade, men, och
            detta är ett stort men, de får inte öva, först om det skulle bli
            en krigssituation. Vi hade ett möte i dag i försvarsutskottet,
            och det kom fram också där att det är en brist.
          </note>
          <note>
            Nu är min konkreta fråga till försvarsministern: Kan försvarsministern
            tänka sig att gå vidare med det här och förbereda ett regeringsbeslut,
            vilket faktiskt är vad som krävs, som gör att Försvarsmakten får
            möjligheten att kalla in de gamla värnpliktiga till repetitionsövningar?
            Jag ska avslöja, försvarsministern, att jag har hjälpt till lite.
            Jag har nämligen bett riksdagens utredningstjänst att ta reda
            på vad det skulle kosta, och det skulle kosta ungefär 100 miljoner
            att kalla in ungefär 2 000 före detta värnpliktiga per år.
          </note>
          <note>
            Alliansregeringen lade i sitt budgetförslag till pengar som skulle
            kunna täcka övningsverksamhet, och jag kan knappast se något bättre
            sätt än att använda pengarna för övningsverksamhet.
          </note>
          <note>
            Det har nu gått 20 år sedan vi hade en försvarsmaktsövning, det
            vill säga när man låter alla Försvarsmaktens delar, inte alla
            personer, öva samtidigt. Vi ser ju hur Ryssland gör det gång efter
            annan.
          </note>
          <note>
            Vi ser ett behov. Om man inte har soldater och inte har sjömän
            kan man inte öva. Utan övning, ingen effekt. Det här skulle vara
            en viktig signal till svenska folket för att de ska få förtroende
            för vår försvarsmakt, men också en signal till utlandet.
          </note>
          <note>
            Hoppas på ett svar nu.
          </note>
          <note type="speaker">
            Anf. 129 Försvarsminister PETER HULTQVIST (S):
          </note>
          <note>
            Herr talman! När jag lyssnar på både Widman och Oscarsson låter
            det som att allting började för några veckor sedan. Jag har nu
            varit försvarsminister några veckor, och jag har ansvaret för
            att lösa allting egentligen omedelbart.
          </note>
          <note>
            Vi har åtta år bakom oss med annan regering, en regering som
            både Kristdemokraterna och Folkpartiet satt med i, med en moderat
            försvarsminister. Varför hade man inte de stora försvarsmaktsövningarna
            på den tiden? Läget med Ryssland har ju inte uppstått just nu.
          </note>
          <note>
            När vi från socialdemokratiskt håll, bland annat Urban Ahlin
            och undertecknad, började peka på det som uppstod med alltmer
            auktoritär regimövningsverksamhet, komplexitet i övningarna och
            närgångenheten i närområdet blev vi nästan lite småhånade av företrädare
            för regeringspartierna som tyckte att vi tog i lite för mycket.
            Ni var en del av ansvarstagandet för den situation vi har inom
            Försvarsmakten. Ni var också en del av det tvära kast som gjordes
            när man avskaffade värnplikten med några få rösters övervikt och
            när man arrangerade ett personalförsörjningssystem som i alla
            stycken visade sig vara orealistiskt i sitt genomförande. Där
            ingick bland annat att man inte skulle kunna öva krigsplacerade
            värnpliktiga. Det ingick i det som ni själva var med och lade
            fram förslag om till riksdagen. Nu är kravet att jag efter några
            veckor som försvarsminister ska ha ordnat upp frågan i ett särskilt
            regeringsbeslut.
          </note>
          <note>
            Jag kan säga så här: Vi ska seriöst se över alla möjligheter
            som pliktlagstiftningen ger att öka den militära förmågan. Detta
            har jag för övrigt redan börjat titta på. Men det är lite grann
            att gå händelserna i förväg att kräva besked om när det kommer,
            hur det blir med exakthet och så vidare. Sådana här saker kräver
            tid och överväganden. Om nu intensiteten i kraven på mig är så
            stark kunde ni väl ha tagit tag i det här redan i våras när ni
            själva hade regeringsmakten? Men det här finns med i det som vi
            nu håller på att se över.
          </note>
          <note>
            Det är likadant med mönstringsfrågan och om det eventuellt ska
            ske andra saker inom det samlade systemet när det gäller personalförsörjningen.
            Det här är inte sådant som man klarar ut på bara några veckor.
          </note>
          <note>
            Här handlar det om hur många som är beredda att vara med i olika
            typer av beslut vid en slutstation, vad det egentligen är för
            majoriteter i olika frågor i riksdagen. Det måste jag värdera
            när jag lägger fram olika typer av förslag. Att sitta i regeringsställning
            innebär också att man måste tänka lite bredare än vad man kan
            göra som enbart partirepresentant.
          </note>
          <note>
            Inom ramen för processen fram till inriktningsbeslutet kommer
            vi att ha möjlighet att värdera en lång rad olika frågor. Där
            kan vi också ha möjlighet att värdera vilka frågor man ska fatta
            beslut om direkt utifrån en proposition och vilka frågor som ska
            utredas i särskild ordning. Gör man den typen av övervägande ska
            det hålla i riksdagen i slutändan; då ska det finnas en uppställning.
          </note>
          <note>
            Jag är inte mannen som kommer att skjuta från höften, utan jag
            vill nog se till att det finns en stabil grund att stå på som
            är bredare än mitt eget parti och även regeringen innan vi skrider
            till verket i olika sammanhang.
          </note>
          <note type="speaker">
            Anf. 130 ALLAN WIDMAN (FP):
          </note>
          <note>
            Herr talman! Jag tackar försvarsministern för svaret.
          </note>
          <note>
            Låt mig inleda med att säga att jag inte tror att det finns något
            enskilt parti som ensamt bär ansvaret för det snabba kast som
            skedde 2009/10. Värnpliktens successiva försvinnande skedde under
            väldigt lång tid. Vi upphörde med repövningar på 90-talet. Vi
            avskaffade KB-soldaterna och PB-soldaterna. Till slut var den
            mest frekventa värnpliktskategorin skyddssoldater i det svenska
            försvaret. Och alla förstod att det fanns en slutpunkt där plikten
            i någon sorts formell mening skulle överprövas.
          </note>
          <note>
            Peter Hultqvist är ju tämligen ny, tämligen säger jag, i försvarspoliti
            ­ ken, så han har sannerligen en begränsad del av ansvaret. Men
            Peter Hult ­ qvist är nu försvarsminister och besitter därmed
            de bästa möjligheterna att göra förändringar i den rådande personalförsörjningen.
          </note>
          <note>
            Det är väl så, herr talman, att det nästan inte finns några idéer
            som är så bra att de inte kan förstöras vid implementering. Och
            det är mycket, tror jag, som inte har fallit ut på det sätt som
            riksdag och regering föreställde sig 2009/10.
          </note>
          <note>
            Under inflytande av stor självkritik, herr talman, menar jag
            ändå att ansvarskännande politiker då måste fundera över hur lösningarna
            ska se ut. Och jag håller med Peter Hultqvist om att det inte
            går att på några veckor klämma fram förslag här. Det är just därför
            som jag efterlyser en utredning som ska kunna ligga till grund
            för beslut i vår.
          </note>
          <note>
            Om försvarsministern tänker sig att det är i försvarsbesluten
            man ska fatta beslut om utredning då kommer det att gå ett antal
            år innan vi kan göra några större justeringar av den svenska personalförsörjningen.
          </note>
          <note>
            Så sent som för en vecka sedan tycktes försvarsministern själv
            inse detta när han till Dagens eko uttalade: Vi är beredda att
            utreda dessa frågor ytterligare kring hur en folklig förankring
            ska breddas.
          </note>
          <note>
            Jag återkommer till detta, herr talman. Jag tror att det är en
            förutsättning för att vi ska kunna fatta beslut i vår att vi får
            en utredning också på mycket kort sikt. Med all respekt tror jag
            inte att underlag från Försvarsmakten enkom kan ligga till grund
            för det ganska omfattande ingrepp som det blir i enskilda människors
            liv att återinföra någon form av plikt, oavsett om det avser mönstring
            eller militär utbildning.
          </note>
          <note>
            Den nya regeringen har valt att i en del viktiga frågor skjuta
            på besluten. Det gäller till exempel Bromma flygplats, Förbifart
            Stockholm och obligatorisk gymnasieskola. Jag hoppas att den lite
            mer defensiva position som försvarsministern i dag intar inte
            är ett tecken på att samma öde väntar personalförsörjningen inom
            det militära försvaret.
          </note>
          <note type="speaker">
            Anf. 131 MIKAEL OSCARSSON (KD):
          </note>
          <note>
            Herr talman! Jag tackar för svaret.
          </note>
          <note>
            Försvarsministern sade något om att han upplevde att jag som
            Kristdemokraternas representant och kanske också Allan Widman
            hade småhånat honom när han påtalade Rysslands agerande och det
            hot som det är. Så är det inte, och det vet försvarsministern.
          </note>
          <note>
            Tvärtom hjälptes vi åt, och försvarsministern ska ha heder för
            att vi kunde hjälpas åt så att försvarsberedningsrapporten kunde
            bli så bra och tydlig om hur den ryska upprustningen fortgår och
            händelserna i Ukraina.
          </note>
          <note>
            Putin är inte på något sätt färdig, och vi måste fortsätta tala
            om detta. Då är det viktigt att vi inte bara har perspektivet
            om tio år. Det är viktigt med flygplan och ubåtar, men när vi
            ser hur läget försämras nästan månad för månad måste vi titta
            på vad de största problemen är. Hur stärker vi vår försvarsförmåga
            i närtid?
          </note>
          <note>
            Det fattas mellan 7 000 och 8 000 soldater nu och kommer att
            så göra under hela den kommande försvarsplaneringsperioden. Alla
            i kammaren som har sett rapporten vet att detta inte är ett problem
            som Försvarsmakten prognostiserar ska vara borta i närtid. Nej,
            det kan dröja tio år, fram mot 2024, och ska vi riksdagsledamöter
            ta vårt ansvar måste vi se detta.
          </note>
          <note>
            Kartan är fantastiskt bra; den hjälper oss. Men om kartan och
            verkligheten skiljer sig åt måste verkligheten få råda. Då måste
            vi se problemet som det är.
          </note>
          <note>
            Vi säger inte att detta skulle lösa alla problem. Det är bra
            att försvarsministern har öppnat för utredningar som ska titta
            på den norska modellen som kombinerar värnplikt och anställd personal.
            Men det är också en lösning på sikt. Kristdemokraternas förslag
            skulle stärka vår försvarsförmåga redan nästa år.
          </note>
          <note>
            Jag står inte här som Kristdemokraternas representant och säger
            att detta borde försvarsministern ha levererat i går. Det säger
            jag absolut inte. Efter 16 år i Sveriges riksdag har jag inte
            sådana orealistiska förväntningar – inte ens på dig, herr försvarsminister,
            som jag vet är inläst på ämnet. Jag förväntar mig inte det.
          </note>
          <note>
            Men som påpekades förut här i talarstolen är det ett försvarsbeslut
            på gång. Det har sagts att det ska komma i mars nästa år. Det
            är därför jag och Allan Widman står här tidigt i mandatperioden
            och trycker på och talar om detta så att det kommer igång. Vi
            behöver ju ha ett beslutsunderlag.
          </note>
          <note>
            Den utredning jag hänvisade till som riksdagens utredningstjänst
            gjorde med hjälp av Försvarsmakten är mitt bidrag alldeles gratis.
            Det krävs dock mer. Därför är det viktigt att titta på detta.
          </note>
          <note>
            Jag hoppas att försvarsministern kan öppna för att ta ett sådant
            här beslut. Ibland måste man agera. Man kan inte alltid vänta
            på det perfekta beslutsunderlaget. Det finns dessutom sällan.
          </note>
          <note type="speaker">
            Anf. 132 Försvarsminister PETER HULTQVIST (S):
          </note>
          <note>
            Herr talman! I min inledning markerade jag att det pågår en utredning
            som kommer inom kort som Stefan Ryding-Berg bedriver. Det är en
            utredning som kom till stånd efter diskussioner mellan det parti
            jag representerar och representanter för den förra regeringen.
            Det handlar om att åstadkomma en mer långsiktig och hållbar personalförsörjning
            och att titta på en mer folklig förankring.
          </note>
          <note>
            Utredningen kommer att presenteras inom kort. Då får vi se vilka
            förslag den har, i steg ett. Vi får titta på de rekommendationer
            utredaren ger, och sedan får vi titta på hur vi eventuellt går
            vidare. Det är en positionering som är viktig att klargöra i kammaren
            så att det budskapet går fram.
          </note>
          <note>
            Oscarsson nämner att han via riksdagens utredningstjänst har
            tagit fram ett material. Det är positivt. Det är bra att han har
            gjort det och att vi får dessa uppgifter.
          </note>
          <note>
            Jag har i denna debatt inte stängt några dörrar vad gäller de
            frågor som lyfts fram här. Jag har dock försökt markera att vi
            måste hitta den rätta ordningen för att titta på de olika sakerna.
          </note>
          <note>
            När vi tittar på olika saker är det viktigt att vi har en process
            med en bredd så att jag vet att det finns ett stöd i parlamentet
            för de olika bitar som vi eventuellt kommer fram till.
          </note>
          <note>
            Vad gäller kartan och verkligheten finns det oftast inget sätt
            att smita ifrån verkligheten. Försöker man det och målar in sig
            i skönmålningens hörn, vilket kanske några här gjorde tidigare,
            brister det till slut.
          </note>
          <note>
            Vi får ha förhållningssättet att vi ser våra styrkor men också
            vår förbättringspotential. Med det som ingång har vi ett annat
            förhållningssätt än den förra regeringen, och då kanske vi kan
            lösa problemen på ett konstruktivt sätt. Då kan vi kanske också
            med de konstruktiva krafter som finns i olika partier hitta lösningar
            som är bra.
          </note>
          <note>
            Att öva förbanden är ett sätt att öka den militära förmågan.
            Det är viktigt. Vi måste stabilisera och försörja förbanden och
            krigsorganisationen på ett sådant sätt så att de verkligen lever
            upp till de målsättningar och annat som riksdagen har beslutat.
            I detta sammanhang ingår analysen av hur hållfast organisationen
            är.
          </note>
          <note>
            Men ska man föreslå förändringar ska de relateras till om vi
            når upp till de mål som riksdagen har beslutat. Då ska vi utgå
            från om den organisation som vi har och har som inriktning kan
            hålla i det långa perspektivet.
          </note>
          <note>
            Det är i detta sammanhang man får ta upp och titta på frågor
            om värnplikt, nya former av plikt och så vidare.
          </note>
          <note>
            Vi måste gå till väga på ett sätt som håller i förhållande till
            gällande lagstiftning och de åtaganden vi där har.
          </note>
          <note>
            Jag har inte beskyllt vare sig Widman eller Oscarsson för att
            ha hånat eller använt nedsättande ordalag i debatten om Ryssland.
            Men det fanns aktörer på andra positioner i den borgerliga miljö
            där ni också hörde hemma på den tiden som ägnade sig åt sådan
            verksamhet.
          </note>
          <note>
            Intressant är att etablissemanget har fått väldigt mycket fel
            i sina analyser. Nu har vi en mer realistisk ståndpunkt som delas
            av allt fler när det gäller synen på Ryssland.
          </note>
          <note type="speaker">
            Anf. 133 ALLAN WIDMAN (FP):
          </note>
          <note>
            Herr talman! Det är i grund och botten något vi ska vara väldigt
            ledsna över att omvärldsutvecklingen tyvärr överträffar också
            våra värsta farhågor.
          </note>
          <note>
            Nu nämner försvarsministern Stefan Ryding-Bergs utredning. Det
            är mycket bra. Stefan Ryding-Berg har inte i sina nuvarande direktiv
            någonting som ens tangerar totalförsvarsplikt eller mönstringsplikt.
            Däremot befinner han sig nu, med en utredning som befinner sig
            i sitt slutskede och som granskar närliggande frågor, i ett mycket
            operativt skede. Vill man snabbt få fram utredningsunderlag från
            Försvarsdepartementet utgör Stefan Ryding-Berg vad vi brukar kalla
            lågt hängande frukt.
          </note>
          <note>
            Jag tror att försvarsministern är väl medveten om att det finns
            ett brett stöd i Sveriges riksdag för att korrigera personalförsörjningen.
            Det är min bedömning, herr talman, att det stödet blir bredare
            för var dag.
          </note>
          <note>
            Vi kan bara konstatera att det är någonstans runt hälften av
            det år 2009 beslutade försvaret som nu finns på plats. Ska man
            översätta det till kronologiska termer är det inte ett enveckasförsvar
            , herr talman. Det är möjligen ett långhelgsförsvar.
          </note>
          <note>
            Jag har aldrig ägnat mig åt skönmålning. Jag tror att Sverige,
            givet omvärldsutvecklingen som nu sker, inte har något alternativ
            annat än att få ett försvar på plats. Då är det bråttom om grunden
            för detta ska kunna läggas i samband med vårens försvarsproposition.
          </note>
          <note type="speaker">
            Anf. 134 MIKAEL OSCARSSON (KD):
          </note>
          <note>
            Herr talman! Tack, försvarsministern, för debatten och diskussionen!
            Jag tror att den är mycket viktig. Jag är glad att försvarsministern
            är mån om att inte stänga dörren utan hålla den på glänt. Jag
            tror att det är helt nödvändigt. Jag är glad att försvarsministern
            delar min uppfattning om lägets allvar och att han vill ha den
            här realistiska, rättvisande bilden av Försvarsmakten, tillståndet
            och hur det ska rättas till.
          </note>
          <note>
            Som försvarsministern själv påpekar är bristerna på vissa områden
            re ­ dan väl kända. Personalområdet är ett av de allra största.
            I dag och de närmaste åren kan vi inte öva många av de förband
            som ingår i insatsorga ­ nisationen, någonting som knappast är
            acceptabelt med hänsyn till utveck ­ lingen i vårt närområde.
          </note>
          <note>
            Jag anser därför att regeringen redan i närtid bör vidta åtgärder
            som innebär att Försvarsmakten redan nästa år kan kalla in krigsplacerad
            värnpliktig personal till repetitionsövningar och även avdela
            nödvändiga medel för att det ska vara möjligt.
          </note>
          <note>
            Jag tror att det är helt nödvändigt om vi inte ska ha någon skönmålning,
            om vi ska våga tala också om våra svagheter. Vi har styrkor i
            vår försvarsmakt, absolut, men här har vi en uppenbar svaghet.
            Här fattas det tusentals soldater, nu och under en tioårsperiod.
            Då måste vi vidta åtgärder, för som jag sade förut: Det elementära
            som alla som jobbar med försvarsfrågor i Sverige och runt om i
            världen vet är att utan personal – utan soldater, utan sjömän
            – kan man inte öva, och utan övning får man ingen effekt.
          </note>
          <note type="speaker">
            Anf. 135 Försvarsminister PETER HULTQVIST (S):
          </note>
          <note>
            Herr talman! Det här har varit en debatt som har berört väsentliga
            frågor som är synnerligen aktuella med tanke på omvärldsutvecklingen
            och vad som händer på Östersjön, i Ukraina och runt om oss just
            nu. Man kan också fundera över den underrättelseoperation som
            vi genomförde för några veckor sedan.
          </note>
          <note>
            Vi lever i en värld som är betydligt annorlunda i dag än den
            var för exempelvis tio år sedan. Det är klart att då måste man
            också orka med att dra slutsatser av detta.
          </note>
          <note>
            Det finns många saker som måste genomföras över ett brett fält.
            Det handlar om både materielsidan och personalförsörjningssidan.
            Det handlar om relationen mellan olika delar av Försvarsmakten.
            Det handlar om behovet av att samöva olika delar av Försvarsmakten.
            Vi har alltså stora utmaningar framför oss.
          </note>
          <note>
            Det har varit bra att ta del av de synpunkter som har kommit
            här i dag. Jag stänger som sagt inga dörrar, och det här får finnas
            med i de bedömningsunderlag vi nu har framför oss och måste ta
            ställning till.
          </note>
          <note>
            Jag vill bara säga att vi måste göra saker och ting under ordnade
            former. Vi måste göra dem på ett sådant sätt att man känner att
            det finns ett parlamentariskt stöd. Jag noterar Allan Widmans
            bedömning av substansen i ett parlamentariskt stöd för olika typer
            av åtgärder. Vi får återkomma och föra de här diskussionerna om
            hur vi ska ta oss framåt, kanske även i andra forum.
          </note>
          <note>
            Jag vill också peka på en annan sak som är viktig inom ramen
            för det som försvarsberedningen har föreslagit. Det är den nya
            modellen för grundutbildning när det gäller personal inom Försvarsmakten.
            Det är mycket viktigt att den blir genomförd. Då får vi också
            en annan plattform för det hela.
          </note>
          <note>
            Tack så mycket för den här debatten och för de inlägg och utredningsarbeten
            som har gjorts! Nu går vi vidare.
          </note>
          <note>
            Överläggningen var härmed avslutad.
          </note>
          <note>
            § 10 Svar på interpellation 2014/15:69 om regionala flygplatsers
            betydelse för Försvarsmakten
          </note>
          <note type="speaker">
            Anf. 136 Försvarsminister PETER HULTQVIST (S):
          </note>
          <note>
            Herr talman! Hans Wallmark har frågat mig vad jag avser att göra
            för att garantera att regionala flygplatser av värde för Försvarsmakten
            inte försvinner, särskilt när det gäller Ärna i Uppsala som har
            en central betydelse för luftförsvaret av Stockholm.
          </note>
          <note>
            Försvarsberedningen konstaterar i sin rapport Försvaret av Sverige
            – Starkare försvar för en osäker tid att luftförsvaret och flygstridskrafterna
            är prioriterade under den kommande inriktnings perioden.
          </note>
          <note>
            Luftförsvaret ska enligt försvarsberedningen ha förmågan att
            kontrollera luftrummet, tillhandahålla rörlighet i form av transportflyg,
            helikoptrar och system för underrättelseinhämtning samt ha förmågan
            att genomföra attackuppgifter.
          </note>
          <note>
            En förutsättning för dessa förmågor är ett ändamålsenligt bassystem
            . Försvarsberedningen menar att det inom försvarsplaneringen är
            viktigt att redundansen i bassystemet ses över för att flygstridskrafterna
            i händelse av beslut om höjd beredskap ska kunna verka effektivt.
            Försvars makten har fått i uppdrag att inkomma med ett underlag
            till regeringen inför arbetet med det kommande försvarspolitiska
            inriktningsbeslutet 2015.
          </note>
          <note>
            Riksdagens trafikutskott konstaterade i sitt betänkande från
            den 17 juni 2014 att Försvarsmakten inte har tillräckligt många
            egna flygplatser utan måste använda sig av andra flygplatser för
            att fullgöra sina uppdrag. Det konstaterades att de statliga flygplatserna
            ligger på strategiskt viktiga områden över hela landet och därför
            lämpar sig väl för att uppfylla Försvarsmaktens behov.
          </note>
          <note>
            En ändring av luftfartslagen trädde i kraft den 15 augusti 2014.
            Lagändringen innebär att Luftfartsverket med ensamrätt ska bedriva
            flygtrafikledningstjänst på flygplatser som ägs eller drivs av
            staten eller en juridisk person där staten har ett bestämmande
            inflytande. Riksdagens beslut påverkar inte de kommunala och privata
            flygplatsernas möjlighet att konkurrensutsätta den lokala flygtrafiktjänsten.
          </note>
          <note>
            Ärna flygplats ägs i dag av staten och förvaltas av Fortifikationsverket.
            Försvarsmakten ansvarar för driften av flygplatsen. Ärna är av
            stor betydelse för försvaret av Mälardalen och utgör en del av
            Försvarsmaktens grundorganisation. Regeringen avser inte att föreslå
            några förändringar på den punkten.
          </note>
          <note>
            Då Hans Wallmark, som framställt interpellationen, anmält att
            han var förhindrad att närvara vid sammanträdet medgav talmannen
            att Lotta Olsson i stället fick delta i överläggningen.
          </note>
          <note type="speaker">
            Anf. 137 LOTTA OLSSON (M):
          </note>
          <note>
            Herr talman! Jag vill börja med att tacka försvarsministern för
            svaret. Det känns tryggt att försvarsministern ser Ärna flygplats
            som en viktig del i det svenska försvaret och att det så klart
            framgår att den ska värnas.
          </note>
          <note>
            Något som är mer bekymmersamt är att vice statsminister Åsa Romson
            har uttalat att hon vill ha en utredning. Hon har specifikt nämnt
            Ärna flygplats och Linköpings flygplats. Hon vill se över om det
            är platser där man kan ha citynära bostäder i stället för flyg.
          </note>
          <note>
            Det blir väldigt problematiskt om försvarsministern har en syn
            på det och vice statsministern en annan syn på det.
          </note>
          <note>
            Vad avser flygplatser är det på samma sätt som någon sade häromdagen:
            Man kan göra en fisksoppa av ett akvarium, men man kan inte göra
            ett akvarium av en fisksoppa. Har man väl tagit bort en flygplats
            och byggt bostäder där är den marken förbrukad, och det går inte
            att återställa den.
          </note>
          <note>
            Det är en viktig trygghetsfråga i försvaret att vi verkligen
            värnar flygplatserna.
          </note>
          <note>
            Bromma flygplats, som kommunen har rätt att besluta om, är på
            tapeten väldigt mycket och ska läggas ned. Man har förbindelser
            med många av de regionala flygplatserna. Frågan är hur de regionala
            flygplatserna ska stå sig om det inte kommer att vara möjligt
            att flyga till Stockholm. Kommer de flygplatserna att finnas kvar?
            Det är också en stor hotbild när det gäller det svenska flygförsvaret,
            förutom tillväxten i hela Sverige, vilket är en annan fråga.
          </note>
          <note>
            Jag skulle vilja att försvarsministern utvecklar det lite mer.
          </note>
          <note type="speaker">
            Anf. 138 MIKAEL OSCARSSON (KD):
          </note>
          <note>
            Herr talman! Tack så mycket, försvarsministern, för svaret! Det
            som gjorde mig och interpellanten väldigt oroliga var att försvarsministerns
            kollega i regeringen gick ut med att det ska utses en så kallad
            särskild förhandlare som ska hjälpa kommuner att bygga bostäder
            på citynära flygplatser. Hon räknade glatt upp några flygplatser.
            Hon nämnde Bromma, Linköping, Uppsala och Jönköping.
          </note>
          <note>
            Det var nog många som satte kaffet i vrångstrupen när de hörde
            om alla de här fyra. Man kan på olika grunder reagera på detta.
            När det gäller Bromma är det många som påvisar vad det skulle
            betyda negativt för näringslivet, inte minst i små kommuner, och
            vad det skulle kosta.
          </note>
          <note>
            Jag har förstås en särskild relation till Uppsala, eftersom jag
            råkar bo där och eftersom jag under en lång tid har varit med
            och bevakat intresset. Det har jag inte gjort i första hand för
            att det råkar vara Uppsala utan för att det är den enda kvarvarande
            huvudstadsnära flygbasen.
          </note>
          <note>
            Jag vet inte om försvarsministern var med i riksdagen 2008, men
            då var den dåvarande försvarsministern och även Försvarsmakten
            inne på en i mina ögon felaktig väg. Den var mycket felaktig.
            I syfte att spara pengar skulle man lägga ned Försvarsmaktens
            verksamhet på Ärna, och man skulle sälja den. Jag hade flera interpellations
            debatter. Det är för övrigt ett exempel, herr talman, på att interpellationsdebatter
            har en viss påverkan. Den debatten, tillsammans med andra saker,
            förstås, bidrog faktiskt till att vända den situationen så att
            man gjorde mittåt. Det blev ingen försäljning. Tvärtom, herr talman,
            har det nu satsats 100 miljoner på denna flygplats i Uppsala.
          </note>
          <note>
            Jag tar mig friheten att visa upp dagens Upsala Nya Tidning.
            Där står det att den största militära övningen på svensk mark
            på flera år nu genomförs i Uppsala. Runt 2 400 personer från sju
            länder deltar i övningen. Man har nu gjort i ordning platsen,
            så att man också ska kunna använda den som en plats för JAS.
          </note>
          <note>
            Det välkomnar jag, med tanke på den diskussion vi hade förut
            i interpellationsdebatten om det tuffare läget kring Sverige och
            med tanke på att det tar en bra stund, 22 minuter eller så, att
            åka från Ronneby upp till Stockholmsregionen. Är man baserad i
            Uppsala tar det bara några minuter. Därför är det viktigt att
            vi har kvar Uppsala som en flygbas.
          </note>
          <note>
            Jag noterade i svaret att det verkar vara grönt ljus från försvarsministern
            när det gäller att inte röra Ärna. Men jag vill ändå ha ett klarläggande:
            Anser försvarsministern att detta är ett rimligt agerande av en
            regeringskollega, en minister, tillika vice statsminister? Låt
            vara att hon är från ett annat parti, men ni tillhör ändå samma
            regering. Är det okej att ge ett besked som är så fundamentalt
            emot det som fastslogs i Försvarsberedningen och som är så viktigt
            för Försvarsmaktens förmåga? Jag vill ha ett klarläggande på den
            punkten.
          </note>
          <note type="speaker">
            Anf. 139 Försvarsminister PETER HULTQVIST (S):
          </note>
          <note>
            Herr talman! Det viktiga klarläggandet att göra var det som jag
            gjorde i min inledning. Det här andra blir mer att ge sig in i
            en typ av spekulativ debatt.
          </note>
          <note>
            Jag säger så här: Regeringen avser inte att föreslå några förändringar
            på den punkten. Det var vad jag sade i min inledning. Med ”på
            den punkten” menar jag alltså Ärna flygplats för militära ändamål.
            Jag har nu varit klar och tydlig två gånger. Det finns ingen som
            helst anledning att odla någon sorts bild av att det finns någonting
            som kommer att leda till att regeringen kommer att lägga fram
            förslag i den riktningen. Ärna ska vara kvar som militär flygplats.
            Det är det viktiga beskedet.
          </note>
          <note>
            Försvarsmakten har i dag fem egna flygplatser. Det är Ärna, Luleå,
            Såtenäs, Ronneby och Linköping–Malmen. Sedan har man tillgång
            till Jokkmokk, Hagshult, Vidsel och Karlsborg. Det här behöver
            vi ha för att kunna klara de behov som vi har inom Försvarsmakten.
            Utöver detta måste Försvarsmakten kunna använda sig av andra flygplatser
            runt om i landet.
          </note>
          <note>
            Det var då bra att det under den förra mandatperioden var en
            majoritet i riksdagen som såg till att Luftfartsverket med ensamrätt
            ska kunna driva flygtrafikledningstjänst på flygplatser. Det ledde
            till att vi kunde garantera att Försvarsmakten kunde använda de
            här flygplatserna utifrån sina behov. Privatiseringen, som man
            på det sättet gjorde slut på, var ett hot mot den möjligheten.
          </note>
          <note>
            Både Moderaterna och KD har ett ansvar för den bilden. Nu var
            det en annan majoritet som gjorde att vi kunde använda det här
            på ett bredare sätt. Jag tycker att det är viktigt att påminna
            om detta i den här debatten. Det finns en viss anledning till
            eftertanke på den punkten.
          </note>
          <note>
            När det gäller Ärnas strategiska placering och Försvarsmaktens
            flygplatsers vikt tror jag inte att vi i grunden har olika uppfattningar.
            Då behöver vi inte heller konstruera någon debatt kring det. Är
            man överens så är man. Det är egentligen det som jag tycker är
            det viktiga beskedet i dag. Jag tror inte heller att omvärldsläget
            i dag gör att det över huvud taget är möjligt – om någon nu skulle
            gå omkring och ha den tanken – att lägga ned någon av de militära
            flygplatserna. Det är så det ser ut.
          </note>
          <note type="speaker">
            Anf. 140 LOTTA OLSSON (M):
          </note>
          <note>
            Herr talman! Jag tackar försvarsministern igen. Det känns tryggt
            att det är försvarsministern som håller i flygplatsfrågorna och
            att det inte är vice statsminister Åsa Romson – hon har sagt att
            man ska tillsätta en utredning för att titta på ett citynära boende
            på Ärna flygplats. Då hoppas vi också att de andra militära flygplatserna
            är under försvarsministerns flagg och att vi kan säkra dem. Jag
            hoppas att försvarsministern också tittar noga på Bromma och Brommas
            framtid, för det är en viktig del av de svenska flygplatserna.
          </note>
          <note>
            Jag vill bara framföra den åsikten.
          </note>
          <note type="speaker">
            Anf. 141 MIKAEL OSCARSSON (KD):
          </note>
          <note>
            Herr talman! Tack, försvarsministern, för svaret och den tydliga
            markeringen om hur, bokstavligen, huvudlöst det skulle vara att
            ens tänka tanken att bygga bostäder på Ärna!
          </note>
          <note>
            Det var dock något som jag inte riktigt fick svar på. Det måste
            ändå ha känts väldigt speciellt. Jag tror att även försvarsministern
            satte kaffet i vrångstrupen när han hörde det här yttrandet. Det
            var ju inte från någon bångstyrig miljöpartist i Uppsala, utan
            det var från den vice statsministern.
          </note>
          <note>
            Jag tror att det är fler än jag som tycker att det här är märkligt,
            men jag vill skicka med till försvarsministern att han kan ha
            en speciell kurs med det berörda statsrådet för att tala om varför
            det är så viktigt att icke komma vid den huvudstadsnära flygplatsen
            Ärna.
          </note>
          <note>
            Det finns en fråga till, herr talman, som jag ändå skulle vilja
            föra fram och som kanske hänger ihop med vice statsministerns
            yttrande. Det är nämligen så i Uppsala att Försvarsmakten vill
            att man ska möjliggöra för en privat aktör att kunna ha en civil
            flygplats också, i kombination och samexistens som till exempel
            i Luleå och några andra ställen.
          </note>
          <note>
            Detta är ett medskick till försvarsministern att kanske ta med
            partikamraterna i Uppsala i den här specialundervisningen för
            vice statsministern, i förståelsen för vad Försvarsmakten säger
            och att detta är viktigt för att dela kostnaden. Vi behöver ju
            pengarna, som vi pratade om förut, för att göra viktiga åtgärder,
            för att anställa personal bland annat.
          </note>
          <note>
            Då är det väldigt dumt att skjuta sig själv i foten och inte
            möjliggöra en samexistens i Uppsala på det sätt som Försvarsmakten
            själva önskat.
          </note>
          <note type="speaker">
            Anf. 142 Försvarsminister PETER HULTQVIST (S):
          </note>
          <note>
            Herr talman! Jag driver ingen specialundervisning med någon.
            Det tänker jag inte ägna mig åt i fortsättningen heller. Jag bara
            konstaterar att de militära flygplatser vi har, dem behöver vi.
            Jag har inga kommentarer till det som Åsa Romson uttalade i Svenska
            Dagbladet när detta blev offentligt.
          </note>
          <note>
            När det gäller den sistnämnda frågan är det så att det fattades
            ett beslut i Högsta förvaltningsdomstolen den 28 oktober som innebär
            att de villkor som gäller är att man har ett tillstånd för både
            befintlig militär och civil flygverksamhet samt tillkommande civil
            flygverksamhet i form av kommersiell flygtrafik i linjetrafik.
            Det är alltså ett tillstånd som existerar.
          </note>
          <note>
            När det sedan gäller den typen av debatt är det inte min fråga
            att ägna mig åt. Det blir bara fel. Det är transport- och infrastrukturminister
            Anna Johansson som har det ansvaret, och vill ni föra den diskussionen
            får jag hänvisa till de möjligheter som hon har att erbjuda.
          </note>
          <note>
            Däremot tror jag att vi är överens om de militära flygplatserna,
            och det var väl ändamålet med dagens debatt.
          </note>
          <note>
            Överläggningen var härmed avslutad.
          </note>
          <note>
            § 11 Svar på interpellation 2014/15:61 om villkor för valfrihet
            i välfärden
          </note>
          <note type="speaker">
            Anf. 143 Statsrådet ARDALAN SHEKARABI (S):
          </note>
          <note>
            Herr talman! Jonas Jacobsson Gjörtler har frågat mig om regeringens
            överenskommelse med Vänsterpartiet, och därmed också mitt och
            regeringens kommande förslag, innehåller någon kvantifierad begränsning
            av avkastning eller inte.
          </note>
          <note>
            Jonas Jacobsson Gjörtler påstår att regeringens och Vänsterpartiets
            överenskommelse om vinster i välfärden innebär att tusentals elever,
            patienter och äldre nu tvingas leva i osäkerhet kring hur skolan,
            vården och äldreomsorgen ska fungera framöver.
          </note>
          <note>
            Men det som skapar osäkerhet i välfärdssektorn är en reglering
            som gjort det möjligt att spara på kvaliteten i syfte att åstadkomma
            vinst och där det inte funnits tillräckliga hinder för oseriösa
            aktörer att kunna verka. Den förra regeringen identifierade dessa
            problem och tog flera vällovliga initiativ för att motverka dem.
            Till dessa initiativ hör exempelvis Ägarprövningsutredningen och
            Friskolekommittén.
          </note>
          <note>
            Regeringen avser att fortsätta det arbete som påbörjats, där
            valfrihet och mångfald i välfärdssektorn är en självklarhet och
            där kvaliteten i verksamheten står i centrum. Det är grundläggande
            att skattemedel ska användas för att utveckla välfärden. Som framgår
            av budgetpropositionen för 2015 behöver det skapas ett gemensamt
            regelverk som på förhand reglerar att aktörer som verkar i välfärden
            har verksamheten som främsta syfte, inte vinstintresset. Frågan
            om vinst i välfärden är komplex, och det behövs en rad olika åtgärder
            för att politiken ska bli verkningsfull. Det är en omfattande
            process, som måste ske i flera steg.
          </note>
          <note>
            Regeringen aviserar därför i budgetpropositionen att frågor om
            vinster i välfärden ska utredas och att det ska tas fram förslag
            på hur regleringen av användning av offentliga medel för drift
            av skattefinansierad välfärd bör utformas. En utgångspunkt är
            att eventuella överskott ska investeras i den verksamhet där de
            uppstått. Privat insatt kapital och låg ränta på kapitalet ska
            däremot inte behöva återinvesteras.
          </note>
          <note type="speaker">
            Anf. 144 JONAS JACOBSSON GJÖRTLER (M):
          </note>
          <note>
            Herr talman! Jag vill börja med att tacka statsrådet Ardalan
            Shekarabi för svaret.
          </note>
          <note>
            Att det ska vara ordning och reda i välfärdssektorn tror jag
            att vi kan vara helt överens om. Min interpellation handlar dock
            om villkoren för valfrihet i välfärden. Ardalan Shekarabi skriver
            i sitt svar att mångfald och valfrihet i välfärdssektorn är en
            självklarhet. Det är vackra ord, men problemet är att orden pekar
            i en riktning och regeringens agerande och överenskommelsen i
            synnerhet med Vänsterpartiet tyvärr pekar i rakt motsatt riktning.
          </note>
          <note>
            Om det ska vara möjligt att säkerställa både hög kvalitet och
            bibehållen valfrihet i välfärden måste spelreglerna för den som
            ska verka i dessa verksamheter vara tydliga. Osäkerhet kring förutsättningarna
            riskerar nämligen att slå emot den långsiktighet som jag egentligen
            tror att både Ardalan Shekarabi och jag kan vara överens om att
            vi skulle vilja se på det här området.
          </note>
          <note>
            För den som till exempel driver en skola betyder det osäkerhet.
            Får jag fortsätta driva den här verksamheten om ett halvår, om
            ett år eller två år? För den som är elev i skolan betyder det
            också osäkerhet. Finns min skola kvar om ett halvår, ett år eller
            två år? För den som driver en sådan här verksamhet betyder osäkerheten
            att det kanske inte är självklart att man kan göra de investeringar
            som man annars hade behövt och också velat göra. Investeringarna
            görs ju för att säkerställa god kvalitet; det gäller både på kort
            och lång sikt.
          </note>
          <note>
            Därför kan den här osäkerheten som den nya regeringen nu tillsammans
            med Vänsterpartiet sprider omkring sig faktiskt vara ett direkt
            hot mot kvaliteten även på kort sikt.
          </note>
          <note>
            Långsiktigheten förutsätter stabila spelregler, och det var ett
            av skälen till att alliansregeringen såg det som så viktigt att
            försöka skapa breda överenskommelser i de här frågorna. Det skedde
            bland annat i Friskolekommittén där Alliansen, S och MP var överens,
            och detta lyfter ju också Ardalan Shekarabi fram i sitt svar som
            goda exempel.
          </note>
          <note>
            Nu har tyvärr den överenskommelsen kastats i sjön av den nya
            regeringen och ersatts av en parlamentariskt sett mycket smalare
            och till innehållet sämre överenskommelse med Vänsterpartiet.
            Det vill jag bara beklaga, för det finns mycket i den här överenskommelsen
            som är bekymmersamt – naturligtvis stora delar av innehållet,
            men det problem som jag vill fokusera på här och som jag lyfter
            fram i min interpellation är att regeringen och dess stödparti
            Vänsterpartiet inte ens verkar vara överens om vad överenskommelsen
            egentligen innebär, vilket alltså ökar osäkerheten ytterligare.
          </note>
          <note>
            Om detta har vi kunnat läsa i medierna. Det förekommer över huvud
            taget väldigt många olika besked kring vad som egentligen gäller
            i er överenskommelse beträffande exempelvis friskolor och företag
            inom vård och omsorg. I Dagens Industri har vi kunnat läsa att
            statsrådet anser att överenskommelsen inte innebär någon siffersatt
            maxbegränsning av avkastningen. Men i samma tidning kan vi läsa
            hur Vänsterpartiets företrädare, tvärtemot statsrådets uppfattning,
            påstår att överenskommelsen visst innehåller en sådan begränsning.
          </note>
          <note>
            Jag konstaterar att statsrådet faktiskt inte har svarat på mina
            två konkreta frågor i interpellationen, och därför vill jag upprepa
            dem: Innehåller regeringens överenskommelse med Vänsterpartiet,
            och därmed också statsrådets och regeringens kommande förslag,
            någon kvantifierad begränsning av avkastningen eller inte? På
            den frågan kan man enkelt svara ja eller nej.
          </note>
          <note>
            Om svaret är ja, det vill säga att det finns en sådan här begränsning
            i överenskommelsen, vilken nivå på avkastning är det då som ska
            vara tillåten?
          </note>
          <note type="speaker">
            Anf. 145 TERES LINDBERG (S):
          </note>
          <note>
            Herr talman! Jag skulle vilja lyfta upp de här frågorna från
            ett annat perspektiv.
          </note>
          <note>
            Interpellationen och ministerns svar handlar så klart om valfrihet.
            Frågan är vilken valfrihet.
          </note>
          <note>
            Innan jag hamnade i Sveriges riksdag var jag kommunpolitiker
            i över åtta år. Det här handlar inte direkt om kommunens, regionens
            eller landstingens valfrihet eller om valfriheten för dem som
            bor i kommunen – de som är brukare av välfärden.
          </note>
          <note>
            Det är framför allt i kommuner, landsting och regioner som uppgifter
            inom välfärden utförs. Det finns ett enormt behov av lokala anpassningar.
            Det är något som verkligen saknas i dag. Om inte utrymmet att
            ge valfrihet åt alla finns är det klart att välfärden är dömd
            att misslyckas.
          </note>
          <note>
            Vi kan se att de senaste två mandatperioderna har privata företag
            inom välfärden gjort vinster på ungefär 30 miljarder, det vill
            säga 4 ½ miljard per år. Mer konkret handlar det om totalt 11
            000 sjukskötersketjänster. Det här framgår av årsredovisningarna.
            Om vi dessutom lägger till räntesnurror och skatteparadis, en
            effekt av de privatiseringar vi har sett inom välfärden och de
            vinster som har tagits ut, kan vi knappast ens uppskatta hur stora
            summor det handlar om. Det är gigantiska summor.
          </note>
          <note>
            Låt oss fokusera på de vinster som vi faktiskt kan se utifrån
            årsredovisningar från välfärdsföretag. Man pratar ofta om effektiviseringar
            och effektiviseringsvinster. Låt oss kalla det för effektiviseringsvinster.
            Då är det fortfarande enkom fråga om företagarnas marknad eftersom
            det är de som gör vinsterna. Det är inte så att effektiviseringarna
            kommer medborgarna, kommunerna, regionerna eller landstingen till
            del. Det är bara ägarna av företagen som får ut vinsterna. Man
            tar helt enkelt ingen hänsyn alls till de lokala förutsättningarna.
            Men om man skulle göra det inser man att det är lokalt som planeringssvårigheterna
            uppstår.
          </note>
          <note>
            Vems är valfriheten? Företagens eller användarnas? I dag är den
            bara företagens. Vi behöver ett system som tar hänsyn till båda
            delarna.
          </note>
          <note>
            Inte minst kan vi se vad som har hänt de senaste åren. JB-koncernens
            konkurs är ett praktiskt exempel. Dessutom visade det sig att
            ägarna innan konkursen gjorde stora uttag. I verkligheten hade
            de kanske inte ens behövt gå i konkurs. Den verklige svartepettern
            var inte ägarna till företaget , utan de som stod där med svartepettern
            i slutändan var kommunerna. De var tvungna att fixa skolgång åt
            11 000 elever.
          </note>
          <note>
            Här är det rimligt att kommunerna faktiskt får de verktyg som
            behövs för att göra en seriös planering av skolverksamheten. Så
            är det inte i dag.
          </note>
          <note>
            Jag skulle vilja fråga statsrådet Shekarabi om utmaningarna i
            fråga om valfrihet. Hur ser du på utmaningarna när det gäller
            vinster i välfärden och valfrihet – särskilt kopplingen till vinster
            i välfärden?
          </note>
          <note type="speaker">
            Anf. 146 Statsrådet ARDALAN SHEKARABI (S):
          </note>
          <note>
            Herr talman! Det är glädjande att många lyfter fram värdet i
            valfriheten och fokuserar på kvalitet.
          </note>
          <note>
            Det verkar finnas en föreställning om att höga vinster är en
            förutsättning för valfriheten. Men om vi ser oss om i Europa är
            det inte så. Det finns valfrihet och mångfald i många länder där
            kommersiella aktörer inte är verksamma i den offentligt finansierade
            välfärden. Tvärtom är hotet mot mångfalden snarare den dominerande
            ställning som ett fåtal kommersiella bolag har i den svenska välfärden.
          </note>
          <note>
            Det är avslöjande att när en överenskommelse som handlar om vinster
            i välfärden ska debatteras föredrar vissa att låtsas som att det
            är valfriheten som står på spel. Regeringen står upp för valfriheten.
            Valfriheten är en viktig del av den svenska välfärden. Nu ska
            vi tala om sakfrågan – inte sprida dimridåer.
          </note>
          <note>
            Min bild, efter många samtal med företagare inom välfärden, är
            att många drivs av en passion för kvalitet. De är inte rädda för
            skärpta kvalitetskrav. Om man är en seriös aktör har man absolut
            inget att oroa sig för. Det är däremot oroande om ett mindre antal
            skattefinansierade aktörer överväger att dra sig ur på grund av
            nya krav på höjd kvalitet. Det visar just hur bräcklig dagens
            valfrihet är. En verklig valfrihet och mångfald förutsätter att
            det finns utövare av många olika slag. Då måste man kunna svara
            mot kraven på bättre verksamhet. Min uppfattning är också att
            det gäller för den absoluta merparten av företagen i välfärdssektorn.
          </note>
          <note>
            När det gäller välfärdsöverenskommelsen och regleringen av överskott
            ska enligt välfärdsöverenskommelsen överskott som huvudregel återinvesteras
            i verksamheten. Privat insatt kapital och en låg ränta på detsamma
            behöver dock inte återinvesteras.
          </note>
          <note>
            Vi har inte satt en siffra på vad låg ränta innebär. Det framgår
            av överenskommelsen. Det väsentliga är att skattepengar används
            till det de är avsedda för. Genom höga krav på kvalitet och att
            skattemedel används i verksamheten kommer inte stora vinster att
            byggas upp i sektorn. Det säkrar kvaliteten.
          </note>
          <note>
            Det kommunala självstyret är en central del av vår samhällsmodell.
            Därför är det glädjande att riksdagsledamoten Teres Lindberg lyfter
            fram kommunperspektivet. Vi måste ha tillit till och respekt för
            de människor som är verksamma i kommunsektorn. Att delegera beslut
            till kommunsektorn och att flytta besluten närmare människor är
            inte ett hot mot välfärden utan ett sätt att utveckla välfärden.
            Det gäller oavsett om det handlar om nyetablering av välfärdsföretag
            eller vilka kvalitetskrav som ska vara möjliga att ställa. Besluten
            ska fattas nära människorna. Vi ska göra detta tillsammans med
            Sveriges Kommuner och Landsting. Den här regeringen kommer att
            stå upp för den kommunala självstyrelsen.
          </note>
          <note type="speaker">
            Anf. 147 JONAS JACOBSSON GJÖRTLER (M):
          </note>
          <note>
            Herr talman! Jag får tacka Ardalan Shekarabi för svaret. Jag
            kan till min glädje konstatera att jag uppfattar att jag fick
            ett svar när statsrådet sade att det inte hade satts en siffra.
            Det är riktigt. Man kan se att det inte står någon siffra i själva
            överenskommelsen. Det stora problemet är att den som ni har slutit
            överenskommelsen med säger att ni visst är överens om en siffra
            även om den inte framgår av den skriftliga överenskommelsen. Man
            påstår att det finns en överenskommelse – en muntlig sådan, antar
            jag – men den framgår inte av papperet. Jag väljer ändå att tolka
            Ardalan Shekarabi positivt, det vill säga att Vänsterpartiet har
            missuppfattat saken – vilket är glädjande.
          </note>
          <note>
            Det sprids tyvärr en lite tråkig bild av hur verksamheterna fungerar
            i välfärden. Visst har det funnits, och finns säkert fortfarande,
            en rad dåliga exempel. Vi är överens brett i kammaren om att vi
            behöver skapa bättre ordning och reda i välfärdssektorerna generellt.
            Det har också varit ambi ­ tionen från den tidigare alliansregeringen
            att försöka nå breda överens ­ kommelser för att få verksamheten
            att fungera utan att riskera verksam ­ heten för många människor
            som berörs.
          </note>
          <note>
            Tyvärr pratar man ofta om dominerande aktörer, till exempel riskkapitalbolag.
            Intrycket blir att hela välfärdssektorn består av ett litet antal
            stora bolag som bara är ute efter att skära guld med täljkniv
            och inte att bedriva verksamhet med kvalitet alls. Det är en onyanserad
            bild av verkligheten.
          </note>
          <note>
            Det finns ungefär 4 000 fristående förskolor och skolor. Det
            finns över 300 000 barn i verksamheterna. Då kan det vara intressant
            att notera att över 85 procent av aktörerna driver bara en enda
            skola. Det är alltså fråga om små aktörer i en majoritet av fallen.
          </note>
          <note>
            Detsamma är det på vård- och omsorgsområdet. Drygt 125 000 personer
            arbetar i över 11 000 företag. Över 10 000 av dessa företag har
            färre än 20 anställda. Det blir ibland lite ensidigt i debatten
            när man talar om de stora aktörerna.
          </note>
          <note>
            Vi är överens om att kraven behöver skärpas och att vi vill ha
            mer ordning och reda. De dåliga exemplen på vad som har hänt ska
            inte hända. Det hade varit bra om vi hade kunnat få breda överenskommelser
            liknande den friskoleöverenskommelse som slöts mellan allianspartierna
            , S och MP.
          </note>
          <note>
            Det förekommer tyvärr lite olika besked i debatten kring huruvida
            denna överenskommelse gäller. Då vill jag passa på att ställa
            frågan till Ardalan Shekarabi: Hur ser du på detta? Gäller överenskommelsen
            i Friskolekommittén fortfarande?
          </note>
          <note type="speaker">
            Anf. 148 Statsrådet ARDALAN SHEKARABI (S):
          </note>
          <note>
            Herr talman! Jag vill först säga att jag uppskattar att det verkar
            finnas en samsyn om att vi måste verka för att ta fram hårdare
            regelverk som garanterar kvaliteten. Vi kommer att fortsätta det
            arbete som den förra regeringen påbörjade. Det är ett arbete som
            går ut på att ta fram regelverk som gör det omöjligt för oseriösa
            aktörer att etablera sig inom välfärden med syfte att göra vinst
            på bekostnad av kvaliteten.
          </note>
          <note>
            Regeringen kommer att tillsätta flera utredningar som ska fokusera
            på att höja kvaliteten i den offentliga välfärden. Det handlar
            om kvaliteten i de verksamheter som är i egen regi, men det handlar
            naturligtvis också om att se till att säkerställa att man håller
            hög kvalitet och har bra verksamhet när det är privata utförare
            som får ansvaret att bedriva välfärdstjänster.
          </note>
          <note>
            Vi kommer att ha anledning att föra samtal över blockgränsen
            i denna kammare. Vi kommer att behöva föra samtal med forskningen.
            Vi kommer att behöva ha en dialog med Sveriges Kommuner och Landsting.
            Vi kommer att behöva bredda oss och bredda våra kunskaper om hur
            vi kan säkra världens bästa kvalitet i den offentliga välfärden.
            Det är en skyldighet vi har gentemot medborgarna.
          </note>
          <note>
            Jag ser fram emot ett samarbete med fler partier än de tre som
            har ingått överenskommelsen. Jag är övertygad om att det också
            finns ett engagemang hos de övriga partierna som går ut på att
            säkra kvaliteten i den svenska skolan, inom sjukvården och inom
            omsorgen.
          </note>
          <note>
            När det gäller Friskolekommittén uppskattar vi den förra regeringens
            insatser för att börja städa upp i välfärden. Friskolekommittén
            och, som jag sade tidigare, Ägarprövningsutredningen är två exempel
            på agerande från den förra regeringen som hade till syfte att
            skapa ordning och reda i välfärden. Uppgörelsen därifrån ligger
            fast.
          </note>
          <note>
            Däremot har det alltid varit känt, under Friskolekommitténs arbete
            och efter detta arbete, genom de särskilda yttranden som Socialdemokraterna
            och Miljöpartiet lagt att vi i några frågor vill gå längre än
            vad den förra regeringen ville göra. Dessutom ser vi ett behov
            av att genomlysa samma frågor som Friskolekommittén tog upp även
            på andra områden, alltså vårdens och omsorgens område. Därtill
            har nya frågor tillkommit på senare tid. Kom ihåg att företaget
            JB:s konkurs, som berörde tusentals elever, inträffade efter att
            överenskommelsen träffats i Friskolekommittén.
          </note>
          <note>
            Det visar behovet av att ta djupare tag i frågorna. Jag är övertygad
            om att vi har förutsättningar, och vi har en skyldighet att se
            till att ta fram ett regelverk som gör att alla Sveriges elever,
            alla brukare inom sjukvården och alla brukare inom omsorgen kan
            känna sig trygga med att vi har en mycket hög kvalitet, världens
            högsta kvalitet, i den offentliga välfärden.
          </note>
          <note>
            I detta arbete kommer det inte att finnas något behov av att
            bygga murar mellan blocken eller mellan partierna, utan vi kommer
            att behöva samtala med varandra. Vi kommer att behöva sätta oss
            ned och lära av var ­ andra när det gäller idéer om hur vi kan
            säkra välfärden. Bort med de ideologiska skygglapparna! Fokus
            ska vara på det som de svenska medborgarna och brukarna i välfärden
            förtjänar, alltså kvalitet, hög kvalitet.
          </note>
          <note type="speaker">
            Anf. 149 JONAS JACOBSSON GJÖRTLER (M):
          </note>
          <note>
            Herr talman! När man lyssnar på Ardalan Shekarabi är det mycket
            i det han säger som är positivt, och det är lätt att bli – jag
            blir det i alla fall – glatt överraskad av en del av de besked
            han ger.
          </note>
          <note>
            Statsrådet pratar om samtal över blockgränsen och att man gärna
            vill se breda lösningar och samarbete med fler partier i dessa
            frågor. Då låter det på Ardalan Shekarabi som att han vill värna
            och vårda den överenskommelse som Friskolekommittén slöt på friskoleområdet.
            Vi hade också Ägarprövningsutredningen, som den förra regeringen
            satte i gång för att titta på dessa frågor.
          </note>
          <note>
            Allt det där låter väldigt positivt. Problemet är bara att den
            överenskommelse som ni har slutit med Vänsterpartiet säger någonting
            annat. Det står nämligen så här: ”En utredning … tillsätts i januari
            2015 och ska lämna förslag i mars 2016. Propositioner utifrån
            utredningen ska läggas 2016. Partierna är också överens om att
            gemensamt utse utredare samt att proposition med ovan inriktning
            ska läggas fram av partierna gemensamt.”
          </note>
          <note>
            Det som står i denna överenskommelse är alltså att det är regeringen,
            Socialdemokraterna och Miljöpartiet, tillsammans med Vänsterpartiet
            som ska ta fram de här förslagen och stå för dem gemensamt. Där
            ser åtminstone jag uppenbara problem.
          </note>
          <note>
            Till att börja med har vi noterat att Vänsterpartiet redan gör
            annorlunda tolkningar av överenskommelsen än vad regeringens företrädare
            gör. Vi vet också att Vänsterpartiet tyvärr har en helt annan
            syn på valfrihet än vad vi andra partier har, och det bekymrar
            mig.
          </note>
          <note type="speaker">
            Anf. 150 Statsrådet ARDALAN SHEKARABI (S):
          </note>
          <note>
            Herr talman! Överenskommelsen mellan regeringen och Vänsterpartiet
            utgör grunden för det fortsatta arbetet med att säkra kvaliteten
            i välfärden. Som vi ser i överenskommelsen finns det behov av
            att utreda dessa frågor. Det är komplicerade rättsliga, ekonomiska
            och organisatoriska frågor. De måste utredas. I det arbetet måste
            vi också samarbeta med kommunsektorn. Vi måste samarbeta med de
            forskare som är verksamma inom flera områden som rör regleringen
            av den offentliga sektorn. Och naturligtvis ska regeringen också
            föra samtal med alla partier på den andra sidan av blockgränsen
            som är intresserade av att förbättra välfärden i Sverige.
          </note>
          <note>
            Vi har inget mål att bygga upp murar mellan blocken. Vi vill
            ha samtal. Vi vill ha erfarenhetsutbyte. Vi kommer också att föra
            samtal med kommunpolitiker både i det borgerliga lägret och i
            det rödgröna lägret. Vi ser att det verkligen finns många intressanta
            erfarenheter som måste inkluderas i det arbete som handlar om
            att säkra kvaliteten.
          </note>
          <note>
            Denna överenskommelse är en viktig grund för det fortsatta arbetet.
            På flera områden är det en direkt fortsättning av vad den förra
            regeringen påbörjade när det gäller till exempel Ägarprövningsutredningens
            och Friskolekommitténs arbete. På andra områden har vi haft krav
            som har gått längre redan sedan tidigare.
          </note>
          <note>
            Det kan vara så att vi kommer att göra en del olika bedömningar.
            Men jag tror att det finns ett engagemang, som jag sade tidigare,
            på båda sidor av blockgränsen som går ut på att säkra kvaliteten
            och se till att vi får ett regelverk som gör det omöjligt för
            oseriösa aktörer att gå in i den svenska välfärden för att göra
            vinst på bekostnad av kvalitet.
          </note>
          <note>
            Jag vill tacka för interpellationen.
          </note>
          <note>
            Överläggningen var härmed avslutad.
          </note>
          <note>
            § 12 Bordläggning
          </note>
          <note>
            Följande dokument anmäldes och bordlades:
          </note>
          <note>
            Propositioner
          </note>
          <note>
            2014/15:5 Ny instansordning för inrättande av exportbutik på
            flygplats
          </note>
          <note>
            2014/15:13 Svenskt deltagande i Natos utbildnings- och rådgivningsinsats
            Resolute Support Mission (RSM) i Afghanistan
          </note>
          <note>
            2014/15:14 Svenskt deltagande i Europeiska unionens marina operation
            (Atalanta)
          </note>
          <note>
            2014/15:15 Upphävande av kravet på vårdvalssystem i primärvården
          </note>
          <note>
            Skrivelse
          </note>
          <note>
            2014/15:8 Kontroll av postförsändelser
          </note>
          <note>
            § 13 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 5 november
          </note>
          <note>
            2014/15:104 Höjda sociala avgifter för unga
          </note>
          <note>
            av Tina Ghasemi (M)
          </note>
          <note>
            till arbetsmarknadsminister Ylva Johansson (S)
          </note>
          <note>
            2014/15:105 Civilanställda inom polisen
          </note>
          <note>
            av Krister Hammarbergh (M)
          </note>
          <note>
            till statsrådet Anders Ygeman (S)
          </note>
          <note>
            2014/15:106 Medelhavsinstituten
          </note>
          <note>
            av Per Bill (M)
          </note>
          <note>
            till statsrådet Helene Hellmark Knutsson (S)
          </note>
          <note>
            2014/15:107 Nationella insatser för hemlösa EU-migranter
          </note>
          <note>
            av Mats Persson (FP)
          </note>
          <note>
            till statsrådet Åsa Regnér (S)
          </note>
          <note>
            § 14 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 5 november
          </note>
          <note>
            2014/15:33 Inhyrning av personal på F 17
          </note>
          <note>
            av Allan Widman (FP)
          </note>
          <note>
            till försvarsminister Peter Hultqvist (S)
          </note>
          <note>
            2014/15:34 Högre kostnader för företagande
          </note>
          <note>
            av Cecilia Widegren (M)
          </note>
          <note>
            till närings- och innovationsminister Mikael Damberg (S)
          </note>
          <note>
            2014/15:35 Kompensation för den slopade nedsättningen av arbetsgivaravgifter
            för unga
          </note>
          <note>
            av Maria Malmer Stenergard (M)
          </note>
          <note>
            till finansminister Magdalena Andersson (S)
          </note>
          <note>
            2014/15:36 Statligt företags försvarsberedskapshänsyn
          </note>
          <note>
            av Allan Widman (FP)
          </note>
          <note>
            till försvarsminister Peter Hultqvist (S)
          </note>
          <note>
            2014/15:37 Konsekvenserna av höjda arbetsgivaravgifter för polisen
          </note>
          <note>
            av Beatrice Ask (M)
          </note>
          <note>
            till statsrådet Anders Ygeman (S)
          </note>
          <note>
            2014/15:38 Funktionen som framtidsminister
          </note>
          <note>
            av Roger Haddad (FP)
          </note>
          <note>
            till statsminister Stefan Löfven (S)
          </note>
          <note>
            § 15 Kammaren åtskildes kl. 17.28 .
          </note>
          <note>
            Förhandlingarna leddes
          </note>
          <note>
            av tredje vice talmannen från sammanträdets början till ajourneringen
            kl 13.56,
          </note>
          <note>
            av talmannen därefter till och med § 6 anf. 100,
          </note>
          <note>
            av tredje vice talmannen därefter till och med § 8 anf. 119 (delvis)
            och
          </note>
          <note>
            av talmannen därefter till sammanträdets slut.
          </note>
          <note>
            Vid protokollet
          </note>
          <note>
            TUULA ZETTERMAN
          </note>
          <note>
            /Eva-Lena Ekman
          </note>
          <note>
            Innehållsförteckning
          </note>
          <note>
            § 1 Anmälan om avskrivning av proposition
          </note>
          <note>
            § 2 Svar på interpellationerna 2014/15:40, 42 och 75 om obligatoriskt
            gymnasium
          </note>
          <note>
            Anf. 1 Statsrådet AIDA HADZIALIC (S)
          </note>
          <note>
            Anf. 2 JAN BJÖRKLUND (FP)
          </note>
          <note>
            Anf. 3 ROGER HADDAD (FP)
          </note>
          <note>
            Anf. 4 IDA DROUGGE (M)
          </note>
          <note>
            Anf. 5 Statsrådet AIDA HADZIALIC (S)
          </note>
          <note>
            Anf. 6 JAN BJÖRKLUND (FP)
          </note>
          <note>
            Anf. 7 ROGER HADDAD (FP)
          </note>
          <note>
            Anf. 8 IDA DROUGGE (M)
          </note>
          <note>
            Anf. 9 Statsrådet AIDA HADZIALIC (S)
          </note>
          <note>
            Anf. 10 JAN BJÖRKLUND (FP)
          </note>
          <note>
            Anf. 11 ROGER HADDAD (FP)
          </note>
          <note>
            Anf. 12 IDA DROUGGE (M)
          </note>
          <note>
            Anf. 13 Statsrådet AIDA HADZIALIC (S)
          </note>
          <note>
            Ajournering
          </note>
          <note>
            Återupptagna förhandlingar
          </note>
          <note>
            Ajournering
          </note>
          <note>
            Återupptagna förhandlingar
          </note>
          <note>
            § 3 Svar på interpellation 2014/15:38 om kärnkraftens säkerhetskrav
          </note>
          <note>
            Anf. 14 Klimat- och miljöminister ÅSA ROMSON (MP)
          </note>
          <note>
            Anf. 15 JÖRGEN WARBORN (M)
          </note>
          <note>
            Anf. 16 Klimat- och miljöminister ÅSA ROMSON (MP)
          </note>
          <note>
            Anf. 17 JÖRGEN WARBORN (M)
          </note>
          <note>
            Anf. 18 Klimat- och miljöminister ÅSA ROMSON (MP)
          </note>
          <note>
            Anf. 19 JÖRGEN WARBORN (M)
          </note>
          <note>
            Anf. 20 Klimat- och miljöminister ÅSA ROMSON (MP)
          </note>
          <note>
            § 4 Svar på interpellation 2014/15:64 om miljöeffekter av att
            bygga på stadsnära flygplatser
          </note>
          <note>
            Anf. 21 Klimat- och miljöminister ÅSA ROMSON (MP)
          </note>
          <note>
            Anf. 22 ÅSA COENRAADS (M)
          </note>
          <note>
            Anf. 23 EDWARD RIEDL (M)
          </note>
          <note>
            Anf. 24 Klimat- och miljöminister ÅSA ROMSON (MP)
          </note>
          <note>
            Anf. 25 ÅSA COENRAADS (M)
          </note>
          <note>
            Anf. 26 EDWARD RIEDL (M)
          </note>
          <note>
            Anf. 27 Klimat- och miljöminister ÅSA ROMSON (MP)
          </note>
          <note>
            Anf. 28 ÅSA COENRAADS (M)
          </note>
          <note>
            Anf. 29 Klimat- och miljöminister ÅSA ROMSON (MP)
          </note>
          <note>
            § 5 Svar på interpellationerna 2014/15:43 och 65 om handelsgödselskatt
          </note>
          <note>
            Anf. 30 Landsbygdsminister SVEN-ERIK BUCHT (S)
          </note>
          <note>
            Anf. 31 KRISTINA YNGWE (C)
          </note>
          <note>
            (forts. § 7)
          </note>
          <note>
            Ajournering
          </note>
          <note>
            Återupptagna förhandlingar
          </note>
          <note>
            § 6 Frågestund
          </note>
          <note>
            Anf. 32 TALMANNEN
          </note>
          <note>
            Försvarets kostnader för höjda arbetsgivaravgifter för unga
          </note>
          <note>
            Anf. 33 HANS WALLMARK (M)
          </note>
          <note>
            Anf. 34 Försvarsminister PETER HULTQVIST (S)
          </note>
          <note>
            Anf. 35 HANS WALLMARK (M)
          </note>
          <note>
            Anf. 36 Försvarsminister PETER HULTQVIST (S)
          </note>
          <note>
            Kostnaden för asylsökande
          </note>
          <note>
            Anf. 37 MARKUS WIECHEL (SD)
          </note>
          <note>
            Anf. 38 Utbildningsminister GUSTAV FRIDOLIN (MP)
          </note>
          <note>
            Anf. 39 MARKUS WIECHEL (SD)
          </note>
          <note>
            Anf. 40 Utbildningsminister GUSTAV FRIDOLIN (MP)
          </note>
          <note>
            Licensjakt på varg
          </note>
          <note>
            Anf. 41 DANIEL BÄCKSTRÖM (C)
          </note>
          <note>
            Anf. 42 Utbildningsminister GUSTAV FRIDOLIN (MP)
          </note>
          <note>
            Anf. 43 DANIEL BÄCKSTRÖM (C)
          </note>
          <note>
            Anf. 44 Utbildningsminister GUSTAV FRIDOLIN (MP)
          </note>
          <note>
            Dödsolyckor på arbetsplatser
          </note>
          <note>
            Anf. 45 RAIMO PÄRSSINEN (S)
          </note>
          <note>
            Anf. 46 Arbetsmarknadsminister YLVA JOHANSSON (S)
          </note>
          <note>
            Anf. 47 RAIMO PÄRSSINEN (S)
          </note>
          <note>
            Anf. 48 Arbetsmarknadsminister YLVA JOHANSSON (S)
          </note>
          <note>
            Förbifart Stockholm
          </note>
          <note>
            Anf. 49 TINA GHASEMI (M)
          </note>
          <note>
            Anf. 50 Statsrådet ANNA JOHANSSON (S)
          </note>
          <note>
            Anf. 51 TINA GHASEMI (M)
          </note>
          <note>
            Anf. 52 Statsrådet ANNA JOHANSSON (S)
          </note>
          <note>
            Svenska storföretags skatteflykt
          </note>
          <note>
            Anf. 53 DANIEL SESTRAJCIC (V)
          </note>
          <note>
            Anf. 54 Utbildningsminister GUSTAV FRIDOLIN (MP)
          </note>
          <note>
            Anf. 55 DANIEL SESTRAJCIC (V)
          </note>
          <note>
            Anf. 56 Utbildningsminister GUSTAV FRIDOLIN (MP)
          </note>
          <note>
            Sveriges försvarsförmåga
          </note>
          <note>
            Anf. 57 ALLAN WIDMAN (FP)
          </note>
          <note>
            Anf. 58 Försvarsminister PETER HULTQVIST (S)
          </note>
          <note>
            Anf. 59 ALLAN WIDMAN (FP)
          </note>
          <note>
            Anf. 60 Försvarsminister PETER HULTQVIST (S)
          </note>
          <note>
            Ungdomsarbetslösheten
          </note>
          <note>
            Anf. 61 MARCO VENEGAS (MP)
          </note>
          <note>
            Anf. 62 Arbetsmarknadsminister YLVA JOHANSSON (S)
          </note>
          <note>
            Anf. 63 MARCO VENEGAS (MP)
          </note>
          <note>
            Anf. 64 Arbetsmarknadsminister YLVA JOHANSSON (S)
          </note>
          <note>
            Sveriges försvarssamarbeten
          </note>
          <note>
            Anf. 65 MIKAEL OSCARSSON (KD)
          </note>
          <note>
            Anf. 66 Försvarsminister PETER HULTQVIST (S)
          </note>
          <note>
            Anf. 67 MIKAEL OSCARSSON (KD)
          </note>
          <note>
            Anf. 68 Försvarsminister PETER HULTQVIST (S)
          </note>
          <note>
            Österleden
          </note>
          <note>
            Anf. 69 SOFIA FÖLSTER (M)
          </note>
          <note>
            Anf. 70 Statsrådet ANNA JOHANSSON (S)
          </note>
          <note>
            Anf. 71 SOFIA FÖLSTER (M)
          </note>
          <note>
            Anf. 72 Statsrådet ANNA JOHANSSON (S)
          </note>
          <note>
            Återförstatligande av skolan
          </note>
          <note>
            Anf. 73 STEFAN JAKOBSSON (SD)
          </note>
          <note>
            Anf. 74 Utbildningsminister GUSTAV FRIDOLIN (MP)
          </note>
          <note>
            Anf. 75 STEFAN JAKOBSSON (SD)
          </note>
          <note>
            Anf. 76 Utbildningsminister GUSTAV FRIDOLIN (MP)
          </note>
          <note>
            Myggproblemen i Gysinge
          </note>
          <note>
            Anf. 77 ÅSA LINDESTAM (S)
          </note>
          <note>
            Anf. 78 Statsrådet ANDERS YGEMAN (S)
          </note>
          <note>
            Anf. 79 Utbildningsminister GUSTAV FRIDOLIN (MP)
          </note>
          <note>
            Anf. 80 ÅSA LINDESTAM (S)
          </note>
          <note>
            Anf. 81 Utbildningsminister GUSTAV FRIDOLIN (MP)
          </note>
          <note>
            Intrång i it-baserade fastighetssystem
          </note>
          <note>
            Anf. 82 KRISTER HAMMARBERGH (M)
          </note>
          <note>
            Anf. 83 Statsrådet ANDERS YGEMAN (S)
          </note>
          <note>
            Anf. 84 KRISTER HAMMARBERGH (M)
          </note>
          <note>
            Anf. 85 Statsrådet ANDERS YGEMAN (S)
          </note>
          <note>
            Förbifart Stockholm
          </note>
          <note>
            Anf. 86 KERSTIN LUNDGREN (C)
          </note>
          <note>
            Anf. 87 Statsrådet ANNA JOHANSSON (S)
          </note>
          <note>
            Anf. 88 KERSTIN LUNDGREN (C)
          </note>
          <note>
            Anf. 89 Statsrådet ANNA JOHANSSON (S)
          </note>
          <note>
            Kultur i skolan
          </note>
          <note>
            Anf. 90 ROZA GÜCLÜ HEDIN (S)
          </note>
          <note>
            Anf. 91 Utbildningsminister GUSTAV FRIDOLIN (MP)
          </note>
          <note>
            Anf. 92 ROZA GÜCLÜ HEDIN (S)
          </note>
          <note>
            Anf. 93 Utbildningsminister GUSTAV FRIDOLIN (MP)
          </note>
          <note>
            Rätten att vistas i stationsbyggnader
          </note>
          <note>
            Anf. 94 EMMA WALLRUP (V)
          </note>
          <note>
            Anf. 95 Statsrådet ANNA JOHANSSON (S)
          </note>
          <note>
            Anf. 96 EMMA WALLRUP (V)
          </note>
          <note>
            Anf. 97 Statsrådet ANNA JOHANSSON (S)
          </note>
          <note>
            Friskoleuppgörelsen
          </note>
          <note>
            Anf. 98 IDA DROUGGE (M)
          </note>
          <note>
            Anf. 99 Utbildningsminister GUSTAV FRIDOLIN (MP)
          </note>
          <note>
            Anf. 100 TALMANNEN
          </note>
          <note>
            § 7 (forts. från § 5) Svar på interpellationerna 2014/15:43 och
            65 om handelsgödselskatt
          </note>
          <note>
            Anf. 101 ULF BERG (M)
          </note>
          <note>
            Anf. 102 ANDERS FORSBERG (SD)
          </note>
          <note>
            Anf. 103 MAGNUS OSCARSSON (KD)
          </note>
          <note>
            Anf. 104 JOHAN BÜSER (S)
          </note>
          <note>
            Anf. 105 HANNAH BERGSTEDT (S)
          </note>
          <note>
            Anf. 106 Landsbygdsminister SVEN-ERIK BUCHT (S)
          </note>
          <note>
            Anf. 107 KRISTINA YNGWE (C)
          </note>
          <note>
            Anf. 108 ULF BERG (M)
          </note>
          <note>
            Anf. 109 ANDERS FORSBERG (SD)
          </note>
          <note>
            Anf. 110 MAGNUS OSCARSSON (KD)
          </note>
          <note>
            Anf. 111 JOHAN BÜSER (S)
          </note>
          <note>
            Anf. 112 HANNAH BERGSTEDT (S)
          </note>
          <note>
            Anf. 113 Landsbygdsminister SVEN-ERIK BUCHT (S)
          </note>
          <note>
            Anf. 114 KRISTINA YNGWE (C)
          </note>
          <note>
            Anf. 115 ULF BERG (M)
          </note>
          <note>
            Anf. 116 Landsbygdsminister SVEN-ERIK BUCHT (S)
          </note>
          <note>
            § 8 Svar på interpellation 2014/15:54 om licensjakt på varg
          </note>
          <note>
            Anf. 117 Landsbygdsminister SVEN-ERIK BUCHT (S)
          </note>
          <note>
            Anf. 118 DANIEL BÄCKSTRÖM (C)
          </note>
          <note>
            Anf. 119 RUNAR FILPER (SD)
          </note>
          <note>
            Anf. 120 Landsbygdsminister SVEN-ERIK BUCHT (S)
          </note>
          <note>
            Anf. 121 DANIEL BÄCKSTRÖM (C)
          </note>
          <note>
            Anf. 122 RUNAR FILPER (SD)
          </note>
          <note>
            Anf. 123 Landsbygdsminister SVEN-ERIK BUCHT (S)
          </note>
          <note>
            Anf. 124 DANIEL BÄCKSTRÖM (C)
          </note>
          <note>
            Anf. 125 Landsbygdsminister SVEN-ERIK BUCHT (S)
          </note>
          <note>
            § 9 Svar på interpellationerna 2014/15:47 och 49 om allmän mönstringsplikt
          </note>
          <note>
            Anf. 126 Försvarsminister PETER HULTQVIST (S)
          </note>
          <note>
            Anf. 127 ALLAN WIDMAN (FP)
          </note>
          <note>
            Anf. 128 MIKAEL OSCARSSON (KD)
          </note>
          <note>
            Anf. 129 Försvarsminister PETER HULTQVIST (S)
          </note>
          <note>
            Anf. 130 ALLAN WIDMAN (FP)
          </note>
          <note>
            Anf. 131 MIKAEL OSCARSSON (KD)
          </note>
          <note>
            Anf. 132 Försvarsminister PETER HULTQVIST (S)
          </note>
          <note>
            Anf. 133 ALLAN WIDMAN (FP)
          </note>
          <note>
            Anf. 134 MIKAEL OSCARSSON (KD)
          </note>
          <note>
            Anf. 135 Försvarsminister PETER HULTQVIST (S)
          </note>
          <note>
            § 10 Svar på interpellation 2014/15:69 om regionala flygplatsers
            betydelse för Försvarsmakten
          </note>
          <note>
            Anf. 136 Försvarsminister PETER HULTQVIST (S)
          </note>
          <note>
            Anf. 137 LOTTA OLSSON (M)
          </note>
          <note>
            Anf. 138 MIKAEL OSCARSSON (KD)
          </note>
          <note>
            Anf. 139 Försvarsminister PETER HULTQVIST (S)
          </note>
          <note>
            Anf. 140 LOTTA OLSSON (M)
          </note>
          <note>
            Anf. 141 MIKAEL OSCARSSON (KD)
          </note>
          <note>
            Anf. 142 Försvarsminister PETER HULTQVIST (S)
          </note>
          <note>
            § 11 Svar på interpellation 2014/15:61 om villkor för valfrihet
            i välfärden
          </note>
          <note>
            Anf. 143 Statsrådet ARDALAN SHEKARABI (S)
          </note>
          <note>
            Anf. 144 JONAS JACOBSSON GJÖRTLER (M)
          </note>
          <note>
            Anf. 145 TERES LINDBERG (S)
          </note>
          <note>
            Anf. 146 Statsrådet ARDALAN SHEKARABI (S)
          </note>
          <note>
            Anf. 147 JONAS JACOBSSON GJÖRTLER (M)
          </note>
          <note>
            Anf. 148 Statsrådet ARDALAN SHEKARABI (S)
          </note>
          <note>
            Anf. 149 JONAS JACOBSSON GJÖRTLER (M)
          </note>
          <note>
            Anf. 150 Statsrådet ARDALAN SHEKARABI (S)
          </note>
          <note>
            § 12 Bordläggning
          </note>
          <note>
            § 13 Anmälan om interpellationer
          </note>
          <note>
            § 14 Anmälan om skriftliga svar på frågor
          </note>
          <note>
            § 15 Kammaren åtskildes kl. 17.28.
          </note>
          <note>
            Tryck: Elanders, Vällingby 2014
          </note>
        </div>
      </body>
    </text>
  </TEI>
</teiCorpus>
