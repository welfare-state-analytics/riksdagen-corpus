<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201415</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201415</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201415--42</head>
          <docDate when="2014-12-19 00:00:00">2014-12-19 00:00:00</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 28 november justerades.
          </note>
          <note>
            § 2 Anmälan om nya riksdagsledamöter
          </note>
          <note>
            Följande berättelser från Valprövningsnämnden upplästes och lades
            till handlingarna:
          </note>
          <note>
            Berättelse om granskning av bevis för riksdagsledamot
          </note>
          <note>
            Till Valprövningsnämnden har från Valmyndigheten inkommit bevis
            om att Tina Acketoft (FP) utsetts till ny ledamot av riksdagen
            fr.o.m. den 19 december 2014 sedan Torkild Strandberg (FP) avsagt
            sig uppdraget.
          </note>
          <note>
            Valprövningsnämnden har denna dag granskat beviset för den nya
            ledamoten och därvid funnit att det blivit utfärdat i enlighet
            med 14 kap. 28 § vallagen (2005:837).
          </note>
          <note>
            Stockholm den 18 december 2014
          </note>
          <note>
            Marianne Eliason
          </note>
          <note>
            ordförande /Mattias Andersson
          </note>
          <note>
            sekreterare
          </note>
          <note>
            Berättelse om granskning av bevis för riksdagsledamot
          </note>
          <note>
            Till Valprövningsnämnden har från Valmyndigheten inkommit bevis
            om att Dag Klackenberg (M) utsetts till ny ledamot av riksdagen
            fr.o.m. den 1 januari 2015 sedan Fredrik Reinfeldt (M) avsagt
            sig uppdraget.
          </note>
          <note>
            Valprövningsnämnden har denna dag granskat beviset för den nye
            ledamoten och därvid funnit att det blivit utfärdat i enlighet
            med 14 kap. 28 § vallagen (2005:837).
          </note>
          <note>
            Stockholm den 18 december 2014
          </note>
          <note>
            Marianne Eliason
          </note>
          <note>
            ordförande /Mattias Andersson
          </note>
          <note>
            sekreterare
          </note>
          <note>
            § 3 Avsägelser
          </note>
          <note>
            Förste vice talmannen meddelade
          </note>
          <note>
            att Per Westerberg (M) avsagt sig uppdraget som ledamot av riksdagen
            från och med den 31 december 2014 och
          </note>
          <note>
            att Patrik Jönsson (SD) avsagt sig uppdraget som ledamot av riksdagen
            från och med den 22 december 2014.
          </note>
          <note>
            Kammaren biföll dessa avsägelser.
          </note>
          <note>
            Förste vice talmannen meddelade vidare
          </note>
          <note>
            att Tomas Tobé (M) avsagt sig uppdraget som ledamot i utbildningsutskottet
            och
          </note>
          <note>
            att Maria Weimer (FP) avsagt sig uppdraget som ledamot i EU-nämnden.
          </note>
          <note>
            Kammaren biföll dessa avsägelser.
          </note>
          <note>
            § 4 Anmälan om kompletteringsval
          </note>
          <note>
            Förste vice talmannen meddelade att Folkpartiet liberalernas
            riksdags ­ grupp anmält Maria Weimer som ledamot i näringsutskottet
            och Tina Acketoft som ledamot i EU-nämnden.
          </note>
          <note>
            Förste vice talmannen förklarade valda till
          </note>
          <note>
            ledamot i näringsutskottet
          </note>
          <note>
            Maria Weimer (FP)
          </note>
          <note>
            ledamot i EU-nämnden
          </note>
          <note>
            Tina Acketoft (FP)
          </note>
          <note>
            § 5 Utökning av antalet suppleanter
          </note>
          <note>
            Valberedningen hade, enligt ett till kammaren inkommet protokollsutdrag,
            tillstyrkt att antalet suppleanter i EU-nämnden skulle utökas
            från 55 till 56.
          </note>
          <note>
            Kammaren medgav denna utökning.
          </note>
          <note>
            § 6 Val av extra suppleant
          </note>
          <note>
            Val av extra suppleant i EU-nämnden företogs.
          </note>
          <note>
            Kammaren valde i enlighet med valberedningens förslag till
          </note>
          <note>
            suppleant i EU-nämnden
          </note>
          <note>
            Aron Modig (KD)
          </note>
          <note>
            § 7 Meddelande om partiledardebatt
          </note>
          <note>
            Förste vice talmannen meddelade att partiledardebatt skulle äga
            rum kl. 9.00 onsdagen den 14 januari 2015 .
          </note>
          <note>
            § 8 Anmälan om fördröjt svar på interpellation
          </note>
          <note>
            Följande skrivelse hade kommit in:
          </note>
          <note>
            Interpellation 2014/15:181
          </note>
          <note>
            Till riksdagen
          </note>
          <note>
            Interpellation 2014/15:181 Utrikesministerns vägran att erkänna
            pågående folkmord
          </note>
          <note>
            av Magnus Oscarsson (KD)
          </note>
          <note>
            Interpellationen kommer att besvaras torsdagen den 22 januari
            2015.
          </note>
          <note>
            Skälet till dröjsmålet är resa.
          </note>
          <note>
            Stockholm den 17 december 2014
          </note>
          <note>
            Utrikesdepartementet
          </note>
          <note>
            Margot Wallström (S)
          </note>
          <note>
            Enligt uppdrag
          </note>
          <note>
            Fredrik Jörgensen
          </note>
          <note>
            Expeditionschef
          </note>
          <note>
            § 9 Anmälan om granskningsrapport
          </note>
          <note>
            Förste vice talmannen anmälde att följande granskningsrapport
            hade kommit in från Riksrevisionen:
          </note>
          <note>
            RiR 2014:26 Näringspolitikens effekter – Brister i informationen
            om statliga satsningar
          </note>
          <note>
            § 10 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Skrivelse
          </note>
          <note>
            2014/15:27 till försvarsutskottet
          </note>
          <note>
            Motion
          </note>
          <note>
            2014/15:3012 till socialutskottet
          </note>
          <note>
            § 11 Arbetsmarknad och arbetsliv
          </note>
          <note>
            Arbetsmarknadsutskottets betänkande 2014/15:AU2
          </note>
          <note>
            Utgiftsområde 14 Arbetsmarknad och arbetsliv (prop. 2014/15:1
            delvis)
          </note>
          <note>
            föredrogs.
          </note>
          <note type="speaker">
            Anf. 1 RAIMO PÄRSSINEN (S):
          </note>
          <note>
            Herr talman! Vi ska nu ha arbetsmarknadsutskottets andra budgetdebatt
            på utgiftsområde 14 Arbetsmarknad och arbetsliv. Jag vill börja
            med att säga att vi står bakom vårt särskilda yttrande som vi
            har skrivit tillsammans med Miljöpartiet och Vänsterpartiet. I
            det yttrandet beskriver vi vår inriktning på arbetsmarknadspolitiken
            och hur vi och regeringen vill med nya förslag möta arvet efter
            den borgerliga regeringen med hög arbetslöshet, speciellt bland
            ungdomar, och en cementerad långtidsarbetslöshet.
          </note>
          <note>
            Det är fler talare som kommer att gå igenom vår politik och våra
            ställningstaganden från talarstolen. I korthet kan jag säga att
            den innehåller en satsning för att knäcka den höga ungdomsarbetslösheten.
            Därför har regeringen gett Arbetsförmedlingen i uppdrag att se
            över sin organisation och sitt arbetssätt för att alla unga ska
            kunna få hjälp från första dagen när de hamnar i arbetslöshet.
          </note>
          <note>
            Vi vill införa ett utbildningskontrakt. Vi vet, herr talman,
            att om det är några som fyller på i kön av arbetslösa är det ungdomar
            som inte har klarat av gymnasiet på det sätt som krävs. Det vill
            vi möta med ett utbildningskontrakt, som jag vet att bland annat
            Roger Haddad i Folkpartiet har sympatier för, så att de kan kombinera
            och läsa in det de saknar i kunskaper med arbete och praktik.
          </note>
          <note>
            Vi vill också införa det som kallas traineejobb. Det bygger egentligen
            på ett yrkesintroduktionsavtal för att klara av generationsväxlingen
            riktat så att vi får in ungdomar inom vissa välfärdstjänster och
            samtidigt kan klara av växlingen då många går i pension.
          </note>
          <note>
            Vi tycker att fas 3 borde läggas ned och i stället ersättas med
            att man får ett jobb, subventionerat av staten, och kommer ut
            i arbetslivet. Alla vet att det alltid är lättare att få ett jobb
            om man kommer från ett jobb.
          </note>
          <note>
            Vi vill höja taket i arbetslöshetsförsäkringen. Det är en otroligt
            viktig sak som smörjmedel för att klara en omställning i samhället.
            Det är mycket viktigare än vad många tror sig veta. Man har på
            den borgerliga kanten kritiserat detta och sagt att det kommer
            att leda till högre arbetslöshet. Men jag vet att man inte är
            riktigt sams i den borgerliga koalitionen. Det finns bra åsikter
            hos en del folkpartister och även inom Kristdemokraterna om vikten
            av att kunna ha en omställningsförsäkring som är rimlig och gör
            att människor under något så när rimliga villkor kan förflytta
            sig och också klara av nya jobb.
          </note>
          <note>
            Vi vill reformera Arbetsförmedlingen. Är det någon myndighet
            som är starkt kritiserad och som tyvärr har blivit misskött av
            den borgerliga regeringen är det Arbetsförmedlingen. Den klarar
            inte av sitt uppdrag och har lågt förtroende hos företagen men
            även hos allmänhet och de arbetslösa. Därför vill vi reformera
            hela Arbetsförmedlingen och ge den större möjligheter med högre
            anslag för att den så småningom ska bli den matchningsspecialist
            som vi socialdemokrater så starkt eftersträvar.
          </note>
          <note>
            Vi vill satsa på arbetsmiljön. Här har vi under två mandatperioder
            sett hur den tidigare borgerliga regeringen har slarvat med arbetsmiljöfrågorna,
            nonchalerat dem, skurit ned och sett till att Arbetsmiljöverket
            fått leka svälta räv. Nu har vi sett en vändning inom arbetsmiljöområdet
            då arbetsskadorna ökar i antal. Detta år har varit väldigt olycksaligt
            när det gäller dödsolyckor i arbetslivet.
          </note>
          <note>
            Vi vill satsa mer pengar på Arbetsmiljöverket så att vi kan få
            fler inspektörer. Vi har haft denna debatt så många gånger i riksdagen
            och från den borgerliga kanten fått höra att det inte bara handlar
            om resurser. Men vi vet att det krävs mer resurser så att man
            kan göra fler inspektioner, satsa mer på skyddsombuden och gå
            ut i kapillärerna och se till att vi kan få ett systematiskt arbetsmiljöarbete
            som fungerar på många arbetsplatser.
          </note>
          <note>
            Jag har nyligen fått ta del av en arbetsmiljöbarometer som fackför
            ­ eningen Unionen har lämnat ifrån sig. Den visar att det är många
            som upp ­ lever att deras arbetsmiljö går bakåt. Vi ser också
            sjuktalen stiga, speciellt bland kvinnor, på grund av stress och
            press i jobbet.
          </note>
          <note>
            Herr talman! Nu blev utgiftsramen för utgiftsområde 14 Arbetsmarknad
            och arbetsliv 4,1 miljarder mindre, och därmed faller alla våra
            goda förslag och nya idéer. De borgerliga partierna gick till
            val på ett program som gjorde att de förlorade valet. Ni kan tänka
            er själva. Ta ett parti som Folkpartiet, som i detta val förlorade
            fem mandat. Det hade 24 tidigare, och nu har det 19. Jag tror
            att det handlar om att det har klustrat ihop sig i den borgerliga
            politiken och inte kan profilera sig i vissa saker där vi skulle
            kunna vara väldigt väl överens.
          </note>
          <note>
            Det är den gamla politiken som fortsätter i Sveriges riksdag.
            Det är samma gamla trötta politik och inte nya idéer, utan man
            trampar på vidare. Det är någonting som det väldigt tydliga högerpartiet
            Sverigedemokraterna går in och stöttar. Det märks nu i vardagen
            bland alla arbetslösa. De hade förväntat sig att kunna få ett
            bättre omställningsstöd. Det märks bland alla ungdomar som nu
            inte får en chans till en utbildning som kan leda till jobb.
          </note>
          <note>
            Jag förstår inte hur ni på den borgerliga kanten och ni i Sverigedemokraterna
            kan sitta nöjda med att fas 3 fortsätter. Fas 3 är kritiserat
            och utnyttjat både ekonomiskt och av människor som sitter inlåsta
            i arbetslöshet. Det applåderar Sverigedemokraterna. De applåderar
            högerpolitiken.
          </note>
          <note>
            Varför sa man nej till en rimlig nivå på a-kassan? Det är obegripligt.
            Varför säger man nej till alla ungdomssatsningar när ungdomsarbetslösheten
            är så hög och när vi har sett att de tidigare lösningarna inte
            fungerar? Varför säger man nej till alla arbetsmiljösatsningar?
            Det är fullständigt obegripligt.
          </note>
          <note>
            I tidigare debatter har vi fått höra att Sverigedemokraterna
            verkligen vurmar för de här sakerna. Men i praktisk handling sitter
            de i kammaren och röstar nej och fäller alla goda förslag. Varför
            röstar man ja till en fortsättning av fas 3? Det är lika obegripligt.
          </note>
          <note>
            Herr talman! Låt mig få göra en kort analys av den svenska modellen.
            Den svenska modellen beskriver någonting där essensen finns i
            kärnan i det politiska styrkefältet i Sverige. Vår modell bygger
            på att det finns två jämnstarka parter och en aktiv stat. Men
            i vår analys säger vi att spänningen ligger mellan arbete och
            kapital. Jag vet att ni på den borgerliga kanten gör samma analys
            fast ni har en annan fördelning, där ni lutar mer åt kapitalet
            medan vi lutar mer åt arbetet. Det var så fackföreningarna bildades
            en gång i tiden, för att balansera utnyttjandet av arbetskraften
            och för att kunna få en jämnare och bättre fördelning. Den analysen
            delar vi, fast från olika håll.
          </note>
          <note>
            Frågan är: Vilken analys gör Sverigedemokraterna? Som sverigedemokrat
            står man och pratar om ett folk, att alla tillhör ett folk och
            att det inte är någon skillnad mellan direktören och den timanställde
            i fabriken. Det finns ingen skillnad, och man pratar om en klassförbrödring.
            Då kan vi fråga oss: Var ligger deras analys? Den stämmer inte
            in på vår och inte heller på borgarnas.
          </note>
          <note>
            Man kan fundera på en sak. Sverigedemokraterna avskyr fackföreningarna.
            Det har de visat i ord och handling. Låt mig ge ett exempel: De
            vill luckra upp lagen om anställningsskydd. På vilket sätt förflyttar
            man då makt mellan arbete och kapital? Jo, naturligtvis mer till
            kapitalägarna. De försöker sig på att vi ska lagstifta i riksdagen
            om att man ska kunna starta konkurrerande fackföreningsrörelser.
            Varför då? Jo, därför att de inte tycker om de svenska fackföreningarna
            i dag.
          </note>
          <note>
            Sverigedemokraterna går så långt att de skriver i en motion att
            man borde slopa första maj. Första maj är en manifestation från
            arbetarrörelsens sida där man har samlats just för att kunna få
            en utjämning i samhället – en utjämning av makt mellan arbete
            och kapital. Men Sverigedemokraterna tycker att det sliter sönder
            Sverige. Det sliter väl sönder Sveriges folk, då.
          </note>
          <note>
            Sverigedemokraternas analys är klar. Den handlar inte om arbete
            och kapital. Den handlar om kultur. Där ligger essensen och kärnan,
            vilket vi har fått höra också tidigare i veckan. Vi som inte är
            födda i Sverige tillhör olika nationer. Då skulle jag i så fall
            tillhöra den finska nationen.
          </note>
          <note>
            Frågan är: Vad vill Sverigedemokraterna utifrån denna analys
            med arbetsmarknadspolitiken? Det skulle vara roligt att få höra
            det.
          </note>
          <note>
            Om man går in och stöder en borgerlig allians vet man samtidigt
            att det i denna allians förekommer diskussioner om sänkta ingångslöner.
            Det finns lanserat av Centerpartiet – det flyger omkring där –
            och av Folkpartiet. Det finns diskussioner om förändringar av
            lagen om anställningsskydd. Jag vet inte hur Kristdemokraterna
            nu för tiden ser på den så kallade proportionalitetsprincipen,
            det vill säga att man via lagstiftning går in och kväver fackföreningarnas
            möjligheter att genomföra och ta till stridsåtgärder. Det kan
            Désirée Pethrus svara på.
          </note>
          <note>
            Herr talman! Vi har haft en mycket omtumlande höst. Men politiken
            står klar. Vi vet var värderingarna finns. För oss är värderingarna
            solklara. Vi står för ett mer jämlikt samhälle. Vi står för en
            bättre balans på arbetsmarknaden. Vi står för bättre medel för
            att kunna göra den nödvändiga omställningen för framtiden. Vi
            står för demokrati och allas lika rätt och värde.
          </note>
          <note>
            Återigen, herr talman: Vi ställer oss bakom vårt särskilda yttrande.
          </note>
          <note>
            (Applåder)
          </note>
          <note type="speaker">
            Anf. 2 SVEN-OLOF SÄLLSTRÖM (SD):
          </note>
          <note>
            Herr talman! Vi debatterar i dag arbetsmarknadsutskottets betänkande
            AU2 om statens utgiftsområde 14 Arbetsmarknad och arbetsliv.
          </note>
          <note>
            Sverigedemokraterna har inom utgiftsområdet ett särskilt yttrande
            där vi redogör för hur och varför vi röstade som vi gjorde när
            det gäller ramarna för utgiftsområdet. Vi står naturligtvis också
            bakom Sverigedemokraternas budgetmotion när det gäller utgiftsområdet.
          </note>
          <note>
            Herr talman! Det finns mycket på den svenska arbetsmarknaden
            som fungerar relativt bra. Den svenska modellen har historiskt
            varit ett bra verktyg för att uppnå stabilitet på arbetsmarknaden
            med förutsägbarhet och relativt goda villkor för såväl arbetsgivare
            som löntagare. Sverige har över tid utvecklats från ett samhälle
            präglat av tunga låglönearbeten med hårda villkor för industri
            ‑ , gruv ‑ , skogs- och jordbruksarbetare via stora industriföretag
            till ett tjänstesamhälle, där de små och medelstora tjänsteföretagen
            numera är de företag där de nya jobben växer fram.
          </note>
          <note>
            Herr talman! Problemen är numera ändå fler och växande. Vi har
            en arbetsmarknad med ökad otrygghet. Många står i dag utanför
            a-kassan och har låg ekonomisk trygghet vid arbetslöshet. A-kassan
            ger inte heller den grundtrygghet som är nödvändig för en alltmer
            flexibel arbetsmarknad. Vi har ett överutbud av arbetskraft, inte
            minst lågutbildad arbetskraft, via reglerna för arbetskraftsinvandring,
            den ansvarslösa migrationspolitiken och utstationerad arbetskraft
            från låglöneländer inom EU. Det permanentar en hög arbetslöshet.
            Det skapar också ett tryck nedåt på arbetsmarknadens lägsta löner.
            Till detta ska läggas att allt fler inte klarar skolan och inte
            förmår bygga upp en nödvändig grund för att få in en fot på en
            alltmer komplex arbetsmarknad.
          </note>
          <note>
            Det är också så man ska se gårdagens utspel från KD med förslag
            på skattebefrielse på nyanlända invandrares inkomster – som ett
            sätt att skapa utrymme för ett mer utpräglat låglönesamhälle,
            även om det också fanns andra, positiva, förslag från Kristdemokraterna.
          </note>
          <note>
            Utstationering via bemanningsföretag sätter press på företag
            och anställda inom många branscher, inte minst transport- och
            byggsektorn. Extremt låga löner, långa arbetspass, bristande arbetsmiljö
            och fler arbetsplatsolyckor är ett resultat av denna politik.
            Min kollega Magnus Persson kommer senare att gå djupare in på
            just arbetsmiljöfrågorna och vår politik på det området.
          </note>
          <note>
            Herr talman! Vi sverigedemokrater anser att arbetslöshetsförsäkringen
            ska vara allmän och gälla alla på arbetsmarknaden. Den ska vara
            helt ut solidariskt finansierad via skattsedeln och erbjuda den
            grundtrygghet som en alltmer flexibel arbetsmarknad kräver. Vi
            vill i vårt budgetalternativ höja taket i ersättningen till 1
            200 kronor de första 100 dagarna för att från dag 101 vara 800
            kronor. Det är en hög initial ersättning med ökad trygghet och
            en tydlig nedtrappning och ett ökat incitament till förnyat arbete.
          </note>
          <note>
            Dessutom vill vi återinföra reglerna för deltidsarbetslösa till
            300 dagar och återinföra 100-dagarsregeln avseende jobb i närområdet
            och för att förbättra matchningen.
          </note>
          <note>
            Vi vill successivt fasa ut långtidsarbetslösa från fas 3 och
            erbjuda fler utbildningsplatser, fler lärlingsjobb, fler jobb
            inom offentlig sektor samt göra en särskild satsning på så kallade
            föreningsjobb.
          </note>
          <note>
            När det gäller funktionsnedsattas situation på arbetsmarknaden
            vill vi precis som Funkautredningen föreslår höja taket för lönestödet.
            Mot slutet av budgetperioden skulle det innebära ett höjt tak
            med drygt 3 000 kronor i månaden. En satsning på just ökat lönestöd
            riktas också till dem som i dag befinner sig i fas 3. Det glöms
            ofta bort att ungefär en tredjedel av dem som befinner sig i fas
            3 har någon form av funktionshinder.
          </note>
          <note>
            En av de bästa och mest effektiva arbetsmarknadspolitiska åtgärderna
            är starta-eget-bidraget. Det visar de flesta utvärderingarna.
            Vi vill öka tiden för start-eget-bidraget till nio månader samt
            sänka den generella åldersgränsen till 20 år.
          </note>
          <note>
            Herr talman! Vi vill slopa lex Laval på riktigt och ge de svenska
            fackföreningarna möjlighet att ta till stridsåtgärder mot utstationerade
            företag. Vi vill också begränsa tiden för utstationerade i Sverige
            till tre månader. Dessutom vill vi ha ett huvudentreprenörsansvar
            som gäller alla. Månadsrapportering och anmälningsplikt ska vara
            tvingande för samtliga företag som har utstationerad arbetskraft
            i Sverige.
          </note>
          <note>
            I nuläget är det oklart exakt hur många utstationerade löntagare
            som finns i Sverige, vilka löner de jobbar för samt hur länge
            de har varit och kommer att vara här. Det ska införas en bortre
            maxgräns för hur länge en arbetstagare kan vara utstationerad
            i Sverige. Den bör sättas till tre månader. Om en arbetsgivare
            behöver ha utstationerad personal längre går det enligt inremarknadsakten
            att arbetskraftsinvandra på vederbörligt sätt och betala skatt
            i Sverige.
          </note>
          <note>
            Den 31 mars 2014 skrevs ett huvudentreprenörsansvar in i byggavtalet.
            Det är väl bra. Men problemet är att det inte gäller alla på arbetsmark
            ­ naden. Det innebär att företaget högst upp har det yttersta
            ansvaret för att arbetsvillkor, löner och kollektivavtal följs
            av alla underentreprenörer på arbetsplatsen. Men det är begränsat,
            till exempel när det gäller utstatione ­ rade arbetstagare som
            inte är medlemmar i Byggnads. Sverigedemokra ­ ternas uppfattning
            är att samtliga företag och anställda inom byggsektorn ska omfattas
            av ett lagstiftat huvudentreprenörsansvar, oavsett ursprungs ­
            land, fackligt medlemskap eller om företaget är organiserat genom
            en ar ­ betsgivarorganisation.
          </note>
          <note>
            Vi vill också ha behovsprövad arbetskraftsinvandring. Sverigedemokraterna
            vill införa den så kallade vita-jobb-modellen som är en upphandlingsmodell
            som kan appliceras på i stort sett all offentlig upphandling och
            genom vilken det ställs krav på det anbudsgivande företaget när
            det gäller kollektivavtalsliknande villkor, insyn, huvudentreprenörsansvar
            och så vidare.
          </note>
          <note type="speaker">
            Anf. 3 RAIMO PÄRSSINEN (S) replik:
          </note>
          <note>
            Herr talman! Sven-Olof Sällström talar precis tvärtemot vad han
            gjorde den 3 december. Då röstade han nej till allt det som han
            nu beskriver. Han röstade nej till högre a-kassa, han röstade
            nej till satsningar mot arbetslösheten och han röstade ja till
            en fortsättning av fas 3.
          </note>
          <note>
            I dag står han i talarstolen och vittnar om helt andra saker.
            Då kan man fråga sig var han befinner sig på den politiska skalan.
            Är han mitt emellan höger och vänster, eller var är han? Jag hävdar
            att Sven-Olof Sällström är en utpräglad högerpolitiker.
          </note>
          <note>
            Det finns en person här i kammaren som har haft ett långt anförande
            riktat till en organisation som inte ens var representerad i kammaren
            – Transport. Sven-Olof Sällström höll ett mycket affekterat anförande
            om Transport eftersom Sven-Olof Sällström inte tycker om fackföreningsrörelsen.
            Den svenska fackföreningsrörelsen har inskrivet i sina stadgar
            att alla medlemmar har ett lika värde. Men det strider mot den
            ideologi som Sven-Olof Sällström är en del av. Han försöker göra
            både och. Han röstar med högern och vittnar om att vänstern har
            bra förslag.
          </note>
          <note>
            Min fråga, som är grundläggande, till Sven-Olof Sällström är
            egentligen hur han ser på den analys som finns på arbetsmarknaden.
            Finns det en konflikt mellan arbete och kapital, eller existerar
            den inte? Frågan är i så fall vad den stora konflikten i samhället
            är. Och var finns spänningsfältet i politiken?
          </note>
          <note>
            Jag hävdar med emfas att Sven-Olof Sällström inte tycker att
            det finns en konflikt mellan arbete och kapital.
          </note>
          <note type="speaker">
            Anf. 4 SVEN-OLOF SÄLLSTRÖM (SD) replik:
          </note>
          <note>
            Herr talman! Jag vill börja med att tala om mitt anförande om
            Transport. Det grundades på att Transport oskäligen uteslöt sverigedemokrater,
            just för att de var sverigedemokrater.
          </note>
          <note>
            Transport och övriga LO-fackförbund är en del av arbetslagstiftningen
            i Sverige och en del av dess tillämpning. Man har brett ut sig
            genom domare i Arbetsdomstolen, och genom sin tillämpning av de
            kollektivavtal som finns tillämpar man också den rättskipning
            som finns på området. Det är alltså inte likhet inför lagen. Det
            var det som mitt anförande gällde och ingenting annat.
          </note>
          <note>
            När det gäller a-kassa, fas 3 och så vidare har vi 27 utgiftsområden
            i statens budget, inte bara arbetsmarknaden. Som helhet var er
            budget förskräcklig, Raimo Pärssinen. Varför? Jo, för att den
            byggde på ett partis åsikter, Miljöpartiets, när det gällde begränsningar
            för att utveckla företagande och möjlighet att bo på landsbygden,
            beskattning av företag på landsbygden, beskattning av tung industri
            och när det gällde svenskt jordbruk.
          </note>
          <note>
            Det fanns delar i ert förslag som var fullständigt ofinansierade.
            Ni säger att ni ska sänka pensionärsskatten, när ni får råd någon
            gång i framtiden. Men det fattades redan 17 miljarder i er migrationspolitik,
            om man går efter Migrationsverkets prognoser. Ni byggde alltså
            er budget på ett luftslott.
          </note>
          <note>
            Det ni skulle ha gjort den 3 december, Raimo Pärssinen, om ni
            ville genomföra allt detta, hade varit att rösta på Sverigedemokraternas
            ramar. Då hade ni fått precis det ni ville. Ni hade fått höjd
            a-kassa, slopad fas 3 och så vidare. Ni hade fått stärkta rättigheter
            för svenska fackföreningar att ta strid, till exempel när det
            gäller lex Laval. Men det gjorde ni inte.
          </note>
          <note>
            Stå inte här och försök mästra mig, Raimo Pärssinen! Det kommer
            du ingenstans med.
          </note>
          <note type="speaker">
            Anf. 5 RAIMO PÄRSSINEN (S) replik:
          </note>
          <note>
            Herr talman! Det är inte alls min mening att försöka mästra Sven-Olof
            Sällström. Det vill jag inte göra. Däremot vill jag höra vad han
            egentligen tycker. Det var många fler än jag som nu hörde en högerpolitiker
            stå här och hylla de ekonomiska förslag som den borgerliga kanten
            lägger fram. Samtidigt drar han upp kritik mot fackföreningen
            Transport när han säger att de på något vis äger rättskipningen.
            Men vi vet att balansen på arbetsmarknaden har förskjutits åt
            höger under den borgerliga regeringen.
          </note>
          <note>
            Det är klart att Sven-Olof Sällström är en högerpolitiker. Varför
            skulle han annars vilja luckra upp LAS? Jo, han säger att då överlever
            fler företag. Men det ligger en ideologi bakom eftersom han vägrar
            att svara på om det finns en konflikt mellan arbete och kapital.
            För Sven-Olof Sällström handlar det nämligen om kultur. Konflikten
            finns inte mellan direktören eller ägaren av koncernen och de
            som är anställda på golvet. I Sällströms värld finns konflikten
            i om någon av de anställda heter Pedro, Raimo, Ahmed eller Tore.
            Det är det som han skjuter in sig på. De tillhör nämligen olika
            nationer, och om det blir för många nationer på arbetsplatsen
            blir det inte bra.
          </note>
          <note>
            Erkänn nu, Sven-Olof Sällström! Svara på om det finns någon en
            mellan arbete och kapital, som vi hävdar och som de borgerliga
            partierna hävdar. Det är där spänningsfältet i politiken ligger.
          </note>
          <note>
            Jag hävdar att Sven-Olof Sällström är långt ute på högerkanten.
            Han är fackföreningsfientlig. Han lägger fram förslag och röstar
            i Sveriges riksdag på förslag som har udden riktad mot de arbetslösa
            och mot de inskrivna i fas 3. Han riktar udden mot dem som skulle
            behöva mer utbildning för att komma vidare, som behöver hjälp
            med utbildning och att komma i jobb. Men i talarstolen talar han
            om vilken ängel han är för löntagarna. Det är en skam!
          </note>
          <note>
            (Applåder)
          </note>
          <note type="speaker">
            Anf. 6 SVEN-OLOF SÄLLSTRÖM (SD) replik:
          </note>
          <note>
            Herr talman! Raimo Pärssinen, ja, vad ska man säga? Alltså seriöst:
            Vad innebär den rödgröna regeringen för svenska löntagare och
            företag, för både kapital och arbetare? Jo, den innebär färre
            jobb, det skriver ni i er egen budget. Det innebär sämre tillväxt,
            det skriver ni i er egen budget. Det innebär sämre pensioner eftersom
            pensionsbromsen slår till just för att tillväxten och jobben blir
            färre. Det skriver ni i er egen budget. Det kommer ni inte undan.
          </note>
          <note>
            Det som vi står upp för och det som är rätt naturligt är att
            det som gynnar svenska företag och får dem att växa och skapa
            nya jobb gynnar också löntagare. Det är det som har varit så unikt
            med den svenska modellen, att vi har ett exceptionellt högt antal
            stora företag som har fått växa i Sverige, som har varit väldigt
            lönsamma och lyckosamma. Vi har ett högt antal miljardärer i ett
            internationellt perspektiv. Vi har rika människor i Sverige samtidigt
            som vi har haft en grundtrygghet på den svenska arbetsmarknaden.
            Det har vi fått genom den svenska modellen, och den står jag fullt
            upp för.
          </note>
          <note>
            Det är inget motsatsförhållande, Raimo Pärssinen. Det som är
            bra för svenska företag, som skapar svenska jobb, är också bra
            för svenska arbetare och löntagare.
          </note>
          <note>
            Det som ni gör och inte tar något ansvar för är till exempel
            den svarta sektorn när det gäller arbetskraftsinvandring. Man
            jobbar betydligt längre än 40 timmar i veckan, och man har betydligt
            lägre lön än avtalad lön. Det gäller utstationerade arbetstagare,
            cabotagetrafik, utstationerade i byggbranschen och utstationerade
            i transportnäringen. Er representant i EU-parlamentet, Jens Nilsson,
            röstade inte i går för ett förslag som skärper regelverket för
            fusk med körkort inom EU. Vi tar ett delat ansvar.
          </note>
          <note type="speaker">
            Anf. 7 MARCO VENEGAS (MP):
          </note>
          <note>
            Herr talman! Miljöpartiet anser att det finns jobb att göra i
            Sverige. Miljöpartiet vill investera i kollektivtrafik, moderna
            bostäder och förnybar energi. Miljöpartiet vill modernisera industrin
            och satsa på grön teknik. Alla dessa satsningar leder till fler
            jobb, samtidigt som vi tar ett klimatansvar.
          </note>
          <note>
            Herr talman! Jag träffar många ungdomar som beskriver en arbetsmarknad
            som är svår att komma in på. Det är alldeles för många ungdomar
            som går arbetslösa i dag. Det beror bland annat på att många lämnar
            gymnasiet med ofullständiga betyg. Allt fler unga har fastnat
            i långvarig arbetslöshet och riskerar att tappa tron på sig själva,
            samhället och framtiden. Detta skapar ett problem, inte bara för
            den enskilda individen utan även för hela samhället. Nu är det
            dags att ta ungdomsarbetslösheten på allvar.
          </note>
          <note>
            Herr talman! Alla ungdomar är viktiga , och de behövs. Olika
            u ngdomar har olika svårigheter. D ärför behövs det olika verktyg,
            till exempel utbildning, praktik, kombinerad utbildning och praktik,
            utbildningskontrakt för unga utan gymnasieutbildning, traineejobb
            i välfärd med mera.
          </note>
          <note>
            En ny arbetsmarknadspolitik för att minska ungdomsarbetslösheten
            handlar om att sammankoppla teori och praktik. Detta innebär att
            skolan och arbetsmarknaden ska komma närmare varandra. Det ska
            bli lättare att kombinera studier, praktik och arbete.
          </note>
          <note>
            Herr talman! Här vill jag slå ett slag för feriepraktik i form
            av sommarjobb för unga som går på högstadiet och gymnasiet. Tidig
            kontakt med arbetslivet gör att ungdomar får erfarenhet, kunskap
            och framför allt självförtroende. I nästa steg blir det då enklare
            att fastna på arbetsmarknaden. Därför skulle jag gärna vilja se
            att alla ungdomar som går på högstadiet och gymnasiet i alla kommuner
            i landet ska erbjudas feriepraktik.
          </note>
          <note>
            Enligt regeringens bedömning har den arbetsmarknadspolitiska
            verksamheten under de senaste åren inte varit framgångsrik. Den
            är i stort behov av förnyelse. Därför satsar regeringen mer än
            oppositionen på de arbetsmarknadspolitiska utmaningarna. Regeringen
            framhåller i betänkandet att ungdomsarbetslösheten är högst prioriterad.
          </note>
          <note>
            Herr talman! Det är dags att ta tag i ungdomsarbetslösheten i
            Sverige, att inkludera alla ungdomar som i dag står utanför arbetsmarknaden.
            Att unga människor hittar rätt i samhället är viktigt både för
            att skapa framtidstro och för välfärdens framtida utveckling.
          </note>
          <note>
            Herr talman! Alla ungdomar är viktiga , och de behövs. Med de
            orden ställer jag mig bakom det särskilda yttrandet från Socialdemokraterna,
            Miljöpartiet och Vänsterpartiet.
          </note>
          <note>
            (Applåder)
          </note>
          <note type="speaker">
            Anf. 8 ALI ESBATI (V):
          </note>
          <note>
            Herr talman! Den 3 december valde de fem högerpartierna Moderaterna,
            Sverigedemokraterna, Centerpartiet, Folkpartiet och Kristdemokraterna
            att sätta stopp för viktiga förslag för upprustning och modernisering
            av det svenska samhället i allmänhet och av den svenska arbetsmarknads-
            och arbetslivspolitiken i synnerhet. De gjorde det genom att rösta
            ned den budgetproposition som regeringen och Vänsterpartiet hade
            förhandlat fram. Det är beklämmande på kort sikt, och det är illavarslande
            på lite längre sikt.
          </note>
          <note>
            Efter åtta år av dogmatisk klasspolitik förd uppifrån är situationen
            dramatiskt försämrad för många människor i det här landet. Resultatet
            på ett övergripande plan har varit snabbt växande inkomstklyftor,
            ökad fattigdomsrisk för arbetslösa, högre arbetslöshet, sämre
            matchning mellan lediga jobb och arbetssökande, cementerad långtidsarbetslöshet
            i vissa grupper.
          </note>
          <note>
            Herr talman! Det är inte i första hand genom arbetsmarknadspolitiken
            som arbetslösheten kan tryckas tillbaka och sysselsättningen öka.
            Det är genom investeringar i infrastrukturen, i bostadsbyggandet
            och i välfärdstjänsterna som det kan ske. Budgetpropositionen
            innehöll sådana förslag. Också de förslagen röstades alltså ned
            av högerpartierna. Men arbetsmarknadspolitiken handlar om att
            lägga till rätt a för både dynamik och trygghet när arbetsmarknaden
            förändras.
          </note>
          <note>
            Låt mig gå igenom några av de konkreta skillnaderna mellan den
            rödgröna budgetpropositionen och den budget som de fem högerpartierna
            nu har drivit igenom på det här området.
          </note>
          <note>
            På a-kassans område innehåller budgetpropositionen en helt nödvändig
            höjning av taket. I dag slår nio av tio arbetslösa i det taket.
            Det betyder att a-kassan inte fungerar som inkomstrelaterad försäkring.
            Taket har stått stilla sedan 2001 samtidigt som priserna har ökat
            med 20 procent och real ­ lönerna med 25 procent.
          </note>
          <note>
            Sverige har sjunkit som en sten i internationella jämförelser
            när det gäller a-kassan. Med vårt förslag skulle den som tjänade
            upp till 25 000 i månaden nu faktiskt få de 80 procent av tidigare
            inkomst som det har varit meningen att man ska kunna få. Det betyder
            5 000 kronor i månaden för den metallarbetare eller sjuksköterska
            som har drabbats av arbetslöshet. Det skulle ha betytt ett steg
            bort från dagens situation där en tredjedel av dem som får a-kassa
            tvingas låna pengar för att klara sig.
          </note>
          <note>
            Dessutom skulle grundbeloppet i försäkringen höjas från 320 kronor
            till 365 kronor per dag i två steg – en viktig inkomstförstärkning
            för människor med mycket små marginaler. Vi pratar om den som
            måste klara sig på 7 000–8 000 i månaden , som skulle få någon
            tusenlapp mer. Det är inget som utgör skillnaden mellan julklappar
            eller inte till barnen, vinterskor eller inte om man är en välavlönad
            riksdagsledamot. Men för den arbetslöse kan det absolut utgöra
            skillnad. Detta har alltså företrädarna för Sverigedemokraterna
            och de tidigare regeringspartierna haft framför sig och sagt:
            Nej, det är inte viktigt. Det ska vi inte ha.
          </note>
          <note>
            Herr talman! För de långtidsarbetslösa, som har placerats i den
            tidigare högerregeringens fas 3, innebar budgetpropositionen en
            möjlighet att komma bort från sysselsättning utan lön – tyvärr
            många gånger meningslös och till och med nedbrytande – till utbildningsinsatser,
            till extratjänster där fullt subventionerade arbeten med kollektivavtalsenlig
            lön skulle kunna kombineras med studier. Det är ingenting som
            skulle ha löst alla knutar i ett nafs, men det hade varit en nyordning
            baserad på insikter om verkliga problem. Men nej, Sverigedemokraterna
            och de övriga högerpartierna har avvisat avvecklingen av fas 3.
          </note>
          <note>
            På A rbetsförmedlingen vet vi att läget är problematiskt, på
            många sätt riktigt allvarligt. Den tidigare regeringen har lagt
            på allt fler kontroll- och bestraffningsuppgifter och dessutom
            pressat fram tvångsmässiga upphandlingar i stället för att bygga
            upp intern kompetens.
          </note>
          <note>
            Det är en lång väg att gå för att förnya och förbättra Arbetsförmedlingen.
            Men i budgetpropositionen finns i alla fall förslag på resurser
            till ett nödvändigt reformarbete. Det sätter Sverigedemokraterna
            och de övriga högerpartierna nu krokben för.
          </note>
          <note>
            Så har vi arbetsmiljöfrågorna. Det har varit ett antal uppmärksammade
            dödsfall på arbetsplatserna de senaste åren men också en ökning
            av arbetsskador som leder till frånvaro. Och det finns många indikationer
            på dålig psykosocial arbetsmiljö, särskilt inom vissa kvinnodominerade
            branscher.
          </note>
          <note>
            Den förra regeringen inledde sin tid vid makten med kraftfulla
            insatser för att försvaga arbetsmiljöarbetet. Det lyckades. Det
            världsledande Arbetslivsinstitutet lades ned , och resurserna
            till Arbetsmiljöverket drogs ned kraftigt. Det var en av de tydligaste
            signalerna som man skickade om vad som är mindre viktigt, ja,
            vem som är mindre viktig i det här landet, för den avgångna regeringen.
          </note>
          <note>
            Sverige har i dag ett skamligt lågt antal arbetsmiljöinspektörer.
            Det finns utvecklingstendenser som vi behöver bli bättre på att
            förstå. Den här regeringen och Vänsterpartiet har därför sett
            det som helt nödvändigt att stärka arbetsmiljöarbetet och har
            lagt in 100 miljoner till det. Vad svarar Sverigedemokraterna
            och de borgerliga på det? Jo, bort med de satsningarna. Det är
            inte så viktigt. Det är tydligen inga frågor som man brinner för,
            för det rör i huvudsak människor som man inte ser. Det är klasspolitik
            uppifrån.
          </note>
          <note>
            Herr talman! Sverigedemokraterna har valt att rösta ned en höjning
            av taket i a-kassan, det som de har hävdat är deras politik, till
            förmån för lite extra tid i rampljuset i riksdagens pressrum.
            Arbetslösa metallare betyder intet, maktspelet allt.
          </note>
          <note>
            Sverigedemokraterna har bedömt det som viktigare att skapa kaos
            i de demokratiska institutionerna än att bidra till ordning och
            reda på arbetsmarknaden för vanligt folk eller att avveckla fas
            3, som de i valrörelsen har tutat i sina väljare att de vill göra.
          </note>
          <note>
            Sverigedemokraterna har utan att darra på manschetten röstat
            emot avskaffandet av extrabeskattning av fattigpensionärer, bara
            för att få möjligheten att bli inbjudna till några fler tv-studior.
          </note>
          <note>
            Om det här är det inte så mycket mer att säga. Det är förvisso
            viktigt att svenska folket tydligt får se att de här valen är
            gjorda av SD-ledningen, för inte får man höra sanningen av SD:s
            företrädare här. Men man kan i grunden inte vänta annat av ett
            parti som opererar i en nyfascistisk tradi ­ tion.
          </note>
          <note>
            Det som egentligen är mer dramatiskt, lite mer oväntat och som
            i högre grad definierar den nya situation som vi nu befinner oss
            i, är de så kallade allianspartiernas agerande och val.
          </note>
          <note>
            I valet mellan att stoppa en liten skattehöjning för dem som
            tjänar över 50 000 i månaden och att stoppa ökat inflytande för
            ett parti som har rasismen som livsluft har allianspartierna valt
            det första. Och, ja, det visade sig till sist vara viktigare att
            värna riskkapitalisternas sugrör ned i skattkistorna än att värna
            anständigheten, värna ställningstagandet för allas lika värde.
            Det är ett mönster som vi har sett över hela Europa, inklusive
            flera av våra grannländer. Det är ett oroväckande mönster, och
            det är dessvärre detta som vi nu ser utkristallisera sig också
            i vårt land.
          </note>
          <note>
            Gårdagens kristdemokratiska testballongsceremoni om att göra
            livet ytterligare bistert för flyktingar antyder, eller mer än
            antyder, hur den här processen kan komma att fortsätta framöver.
            Det är allvarligt, och det förpliktar till motstånd.
          </note>
          <note>
            Herr talman! Nyckelmeningen i det som statsminister Löfven slog
            fast i samband med att han aviserade utlysningen av extraval var
            denna: Jag kan inte stillatigande acceptera det som nu händer
            på högerkanten.
          </note>
          <note>
            Givet Sverigedemokraternas och allianspartiernas agerande, som
            inte hade stöd i någondera partens kommunikation i valrörelsen,
            var det riktigt och respektingivande av statsministern att ta
            det steget. Vi är många i det här landet som inte heller stillatigande
            kan acceptera det som nu händer på högerkanten. Då kommer också,
            i det som nu väntar, frågorna om arbetsrätt, arbetsliv och arbetsmarknadspolitiska
            åtgärder att vara av yttersta vikt.
          </note>
          <note>
            Vid dagens votering senare blir det alltså, tack vare den samlade
            högerns fem partier, ingen förbättring av a-kassan, inga satsningar
            på arbetsmiljöinspektioner, ingen avveckling av fas 3 och ingen
            uppryckning av Arbetsförmedlingens arbete. Men det är sådant som
            jag kan lova att vi i Vänsterpartiet kommer att fortsätta strida
            för i den här kammaren och i den valrörelse som vi redan är inne
            i. Vi tycker nämligen att arbetslösa behöver stöd i stället för
            ekonomisk bestraffning. Vi tycker att ungdomar förtjänar att tas
            på allvar i stället för att, som i dag, sättas i 90-dagarskarantän
            på Arbetsförmedlingen. Vi tycker att långtidsarbetslösa förtjänar
            bättre än förvaring i fas 3. Och vi menar att svenska folket förtjänar
            bättre än den högerbudget som utskottet dessvärre har ställt sig
            bakom.
          </note>
          <note>
            De borgerliga partierna och Sverigedemokraterna har i den strid
            som nu väntar dessvärre valt samma sida. Vi har valt den motsatta
            sidan.
          </note>
          <note>
            God jul!
          </note>
          <note>
            (Applåder)
          </note>
          <note type="speaker">
            Anf. 9 KATARINA BRÄNNSTRÖM (M):
          </note>
          <note>
            Herr talman! Jag ska börja med att yrka bifall till utskottets
            förslag.
          </note>
          <note>
            Sedan 2006 har mer än 300 000 människor fått ett jobb att gå
            till. När ­ mare 200 000 har lämnat utanförskapet under alliansregeringens
            tid. Med våra reformer har Sverige lyckats bättre än de flesta
            andra länder. Vi kan konstatera att fler fortfarande kommer i
            jobb och att arbetslösheten fort ­ sätter nedåt, tack vare Alliansens
            politik.
          </note>
          <note>
            En förutsättning för att Sverige ska fortsätta att stå starkt
            är att vi har ordning och reda i ekonomin. Tack vare att vi hade
            sparat i ladorna och gick in i krisen med ett överskott kunde
            vi investera i fler jobb.
          </note>
          <note>
            Om Alliansen fortsatt hade varit i regeringsställning skulle
            vi ha rivstartat det så kallade Sverigebygget. Det är våra samlade
            förslag för fler jobb, för hur vi knyter ihop Sverige och för
            att företag och människor ska kunna växa och verka i hela landet.
            Det handlar bland annat om en ny stambana för höghastighetståg,
            mindre byggkrångel för fler bostäder, utbyggd kollektivtrafik
            och förbättrad infrastruktur i hela Sverige. Allt detta skulle
            ha skapat många tiotusental fler jobb.
          </note>
          <note>
            Utmaningarna på svensk arbetsmarknad är alltjämt stora. En tydlig
            arbetslinje med starka drivkrafter att arbeta är en förutsättning
            för hög sysselsättning. Villkoren för entreprenörskap och företagande
            måste också bli bättre, för det är just i de små och medelstora
            företagen som de flesta jobben kommer till. Därför är det illa
            att vi har en vänsterregering som föreslår skattehöjningar på
            just jobb och företagande som är drygt 40 gånger större än deras
            satsning på jobb och företagande.
          </note>
          <note>
            Vi lägger vårt krut på att få fram fler riktiga jobb, inte på
            platser i olika sysselsättningsåtgärder. De kan vara ett komplement
            men kan aldrig utgöra kärnan i en politik för fler jobb.
          </note>
          <note>
            Det är det första jobbet som är det viktigaste jobbet. Sverige
            har lyckats bra, medan ungdomsarbetslösheten har ökat i de flesta
            andra länder i EU. Den har till och med ökat dubbelt så mycket
            i många andra länder.
          </note>
          <note>
            Halverad restaurangmoms och nedsatt arbetsgivaravgift har gett
            närmare 20 000 unga jobb och skulle ha fortsatt att ge jobb. I
            vår budget fortsätter vi att sänka kostnaderna för att anställa
            unga, just för att öka chansen till det första jobbet. Vi knyter
            ihop jobb och utbildning och stärker lärlingsutbildningen. Det
            är en bättre väg än skattehöjningar på jobb.
          </note>
          <note>
            Herr talman! Den viktigaste åtgärden för fler jobb har varit
            jobbskatteavdraget. En vanlig LO-familj har fått 4 000 kronor
            mer i månaden att spendera, tack vare jobbskatteavdraget. Det
            är därför som det är hushållen som just nu håller uppe en stor
            inhemsk efterfrågan och som gör att fler jobb kommer till. Men
            vi har fler förslag i vår budget, och jag ska nämna några.
          </note>
          <note>
            Vi satsar 16,5 miljarder på Arbetsförmedlingen och olika arbetsmarknadsprogram.
            Det är en förstärkning med hela 175 miljoner från årets budget.
            Arbetsförmedlingens förmåga att förmedla jobb måste förbättras.
            Därför förenklar vi stödsystemen för att göra dem mer lättanvända
            för både arbetsförmedlare och arbetsgivare. Vi har förenklingar
            i de arbetsmarknadspolitiska regelverken.
          </note>
          <note>
            Vi inför matchningsanställningar, som är en ny anställningsform.
            Personer som har a-kassa ska kunna delta i kortare utbildningar
            med bibehållen ersättning. Vi vill ge ett yrkesintroduktionsstöd
            till dem som är långtidsarbetslösa. Samhall ska kunna erbjuda
            tillfälliga anställningar för att framför allt unga ska kunna
            bli anställda hos annan arbetsgivare.
          </note>
          <note>
            Vi vill ge unga större möjlighet att studera vid folkhögskola.
            Det ska vara möjligt att gå från jobb- och utvecklingsgarantin
            till reguljära studier. Om man inte fått ett jobb efter avslutade
            studier ska man kunna gå tillbaka i garantin med samma ersättningsnivå
            som tidigare.
          </note>
          <note>
            Fler med risk att bli långtidsarbetslösa ska få tidiga programinsatser
            med praktik och förstärkt förmedlingsstöd. Men 90-dagarsgarantin
            har prövats förr, och den avskaffades av den socialdemokratiska
            regeringen för att den helt enkelt inte fungerade.
          </note>
          <note>
            Alliansen prioriterar alltså fler jobbreformer framför att höja
            ersättningen i a-kassan. Vi skapar förutsättningar för fler riktiga
            jobb, inte högre ersättningar och bidrag. Om vänsterregeringens
            budget hade blivit verklighet skulle uppemot 2,4 miljoner i Sverige
            ha drabbats av skattehöjningar. Totalt höjer man skatterna på
            arbete med 16 miljarder, och det skulle ha fortsatt med 25 miljarder
            året därefter. Det är inte en ansvarsfull politik för att värna
            jobben och tillväxten i Sverige.
          </note>
          <note>
            (Applåder)
          </note>
          <note type="speaker">
            Anf. 10 RAIMO PÄRSSINEN (S) replik:
          </note>
          <note>
            Herr talman! Min fundering till Katarina Brännström är: Var finns
            Moderaternas vision, och hur ser den ut?
          </note>
          <note>
            Jag kan konstatera att ni fortsätter med precis samma saker som
            ni gick till val på och som ni förlorade valet på. Det sista året
            under er regerings ­ makt blev ni starkt kritiserade för att vara
            idélösa och inte ha några visio ­ ner. Ni körde samma recept hela
            tiden.
          </note>
          <note>
            Nu får vi återigen höra från talarstolen att det ska vara en
            tydlig arbetslinje, sänkta skatter och en usel a-kassa. Fas 3
            ska vara kvar. Man ska också skära ned på arbetsmiljöområdet.
            Det är samma politik, Katarina Brännström, som ni förlorade valet
            på.
          </note>
          <note>
            Om vi tänker efter var det faktiskt så att Moderaterna gjorde
            ett historiskt dåligt val och tappade 23 mandat i riksdagen. Ändå
            håller ni ihop den så kallade Alliansen stenhårt och tror att
            det ska gå bättre nu, fast ni kör samma politik.
          </note>
          <note>
            Varför inser ni inte att fas 3 är en mycket dålig åtgärd? Är
            det så att Roger Haddad, Annika Qarlsson och Désirée Pethrus säger
            till Moderaterna att detta är jättebra och måste vara kvar? Eller
            är det Katarina Brännström och Moderaterna som tycker att fas
            3 är alldeles utmärkt och något man ska fortsätta med? När vi
            fick höra regeringsförklaringen fanns det en stor förhoppning
            ute i landet om att åtminstone detta förhatliga fas 3 skulle försvinna.
          </note>
          <note>
            Varför, Katarina Brännström, är det samma idéer, samma trötthet
            och samma visionslöshet? Varför har ni inte förstått något mer?
          </note>
          <note type="speaker">
            Anf. 11 KATARINA BRÄNNSTRÖM (M) replik:
          </note>
          <note>
            Herr talman! Det är fascinerande att lyssna på Raimo Pärssinen.
            Under Raimos tidigare anförande funderade jag på hur självbilden
            ser ut hos Socialdemokraterna. I det anförandet gavs bilden att
            det är enbart de förslag som kommer från vänsterregeringen som
            över huvud taget är något att ha. Det är tydligen den enda vägen
            för Sverige. Det finns ingen annan väg.
          </note>
          <note>
            Man talar om att det är ett allvarligt läge, men ingenstans har
            man berättat att Sverige har klarat sig fantastiskt. Alliansregeringen
            har sett till att Sverige har stått väldigt starkt under de här
            åren. Vi har kunnat få fler människor i arbete än många andra
            länder. Ändå uttrycker ni det som att det är samma trötta politik.
          </note>
          <note>
            Det var faktiskt inte så att ni vann valet. Ni gjorde också ett
            ganska dåligt val. Men ni fick ta över regeringsmakten. Vi har
            sett hur de här två månaderna har sett ut. Det har tyvärr mest
            varit kaos.
          </note>
          <note>
            Vi satsar på fler vägar in på arbetsmarknaden. Vi satsar på utbildning.
            Vi satsar 4 miljarder extra på skolan och den reguljära utbildningen.
            Vi satsar på utbildningsplatser. Vi satsar inte på arbetsmarknadsåtgärder,
            utan på riktiga jobb. Det ska faktiskt inte kosta mer att anställa
            människor. Det borde vara fler som omfattades av sänkta arbetsgivaravgifter.
            Det är en politik ni aldrig ens har funderat över.
          </note>
          <note>
            Det som vänsterregeringen har presenterat och som sedan föll
            är gammal Amspolitik. I den här kammaren vill man inte ha de förslagen.
            Jag tycker att ni borde ha en lite mjukare ton och inte bara tala
            om eländes elände i Sverige. Sverige har klarat sig fantastiskt
            bra i jämförelse med andra länder, och det är jag stolt över.
          </note>
          <note type="speaker">
            Anf. 12 RAIMO PÄRSSINEN (S) replik:
          </note>
          <note>
            Herr talman! Angående självbilden vet jag inte. Men nog finns
            det väl en självgodhet hos den så kallade Alliansen också. Vi
            har hört genom åren att det har gått fantastiskt bra för Sverige.
            Samtidigt har vi sett att kurvorna gått åt fel håll. Långtidsarbetslösheten
            har fördubblats. Det är 400 000 arbetslösa. Ungdomsarbetslösheten
            är hög också i en internationell jämförelse. Visst kan man tycka
            att det är ganska bra i Sverige, men det gör inte vi.
          </note>
          <note>
            Nu kommer det återigen. När jag säger att det är en gammal och
            trött politik handlar det om skattesänkningar. Ni pratar om att
            sänka arbetsgivaravgiften. Bara för att arbetskraften blir billig
            går det bra, tror ni. Det är skillnaden mellan oss, Katarina Brännström.
            Vi är övertygade om att arbetskraften måste kunna gå in och bli
            produktiv så fort som möjligt. Man ska kunna gå in med goda kunskaper,
            komma i jobb snabbt och skapa ett mervärde. Det är därför vi vill
            satsa mycket mer och få Arbetsförmedlingen att bli en riktig matchningsspecialist.
            Det är det företagen vill ha. De vill inte bara ha billig arbetskraft.
            De vill ha arbetskraft som kan gå in så fort som möjligt och göra
            ett gott jobb, vara produktiva och bidra på det sättet. Ni har
            i stället billighetstanken.
          </note>
          <note>
            Vi har haft ganska många debatter här i kammaren, Katarina Brännström,
            ibland trivsamma, ibland kanske mindre trivsamma, men vi är goda
            vänner ändå. Jag hävdar dock fortfarande att ni kör fram samma
            politik som ni förlorade valet på. Ändå – apropå självbilden –
            är ni övertygade om att det är det rätta receptet för Sverige.
            Jag tror inte att svenska folket riktigt håller med om det.
          </note>
          <note>
            Vi ska inte prata om arbetsmiljön. Det har vi gjort så många
            gånger. Men det är fortfarande samma recept. Ni vill skära ned
            och sänka skatterna. Välfärden får betala priset.
          </note>
          <note>
            Jag önskar Katarina Brännström en lång, vilsam och trevlig ledighet
            och en god jul.
          </note>
          <note type="speaker">
            Anf. 13 KATARINA BRÄNNSTRÖM (M) replik:
          </note>
          <note>
            Herr talman! Det var en mjuk ton, må jag säga! Den är jag tacksam
            för.
          </note>
          <note>
            Jag tänkte på det här med arbetslösheten och självbilden. Ni
            skriver, Raimo Pärssinen, i ert särskilda yttrande, som jag satt
            och läste i lite extra i går kväll, att arbetslösheten faktiskt
            är densamma 2014 som den var 2007. Är inte det fantastiskt, efter
            den djupa kris som kom 2008 och efter alla år av lågkonjunktur
            därefter? I själva verket var arbetslösheten högst i Sverige 2005,
            när Socialdemokraterna styrde och vi hade högkonjunktur i landet.
            Jag kan tycka att det är ett väldigt bra resultat. Det är inget
            att skämmas över.
          </note>
          <note>
            Vi ligger i topp när det gäller sysselsättningsgraden i EU. Det
            kan man också kalla en stark utveckling för Sverige. Det ni förlorade
            valet på 2006 var den dolda arbetslösheten. Man skuffade undan
            människor i förtida pensioneringar, långtidssjukskrivning och
            annat. Vi har fått tillbaka många av de människorna i arbetskraften.
          </note>
          <note>
            Hur man ska räkna och vilken arbetslöshetssiffra som är den riktiga
            kan vi alltid diskutera. Men vi kan vara eniga om att ungdomsarbetslösheten
            är något som vi gemensamt bekymrar oss för. Jag är säker på att
            ni har goda ambitioner. Men det är svårt för mig och många andra
            i Sverige att förstå hur ökade kostnader för att anställa unga
            skulle vara den bästa vägen för att få fler unga i jobb. Det har
            ni misslyckats med att förklara.
          </note>
          <note>
            Jag önskar Raimo, ordföranden i utskottet, en vilsam helg och
            en riktigt god jul. Jag hoppas och tror att vi kommer att träffas
            i den här kammaren för fler debatter om samma ämne.
          </note>
          <note>
            (Applåder)
          </note>
          <note type="speaker">
            Anf. 14 ALI ESBATI (V) replik:
          </note>
          <note>
            Herr talman! Kanske har den viktigaste åtgärden för fler jobb
            varit jobbskatteavdraget, sa Katarina Brännström. Ja, kanske det.
            Det är i så fall ganska illavarslande med tanke på att det inte
            har varit en åtgärd som, utöver modellberäkningarna man använde
            sig av, har haft ett så gynnsamt utfall. Däremot har det haft
            tydliga effekter när det gäller att öka inkomstklyftorna i landet.
            Där har det haft precis avsedd verkan.
          </note>
          <note>
            Min uppriktiga undran är hur det funkar, vad som är jobbpolitik
            och inte i Moderaternas värld.
          </note>
          <note>
            I det förslag som ni har lagt fram och som är detsamma som har
            gällt under de senaste åtta åren är det tydligen så att om man
            har ett jobb som ger mer än 50 000 i månaden i lön skulle det
            vara dålig jobbpolitik om man fick bidra med några hundra kronor
            extra till samhällskassan, pengar som används till investeringar
            för fler jobb. Det är någonting som hotar jobben och som är dåligt
            för jobben.
          </note>
          <note>
            Däremot är det bra jobbpolitik om den som är arbetslös stadigt
            blir fattigare i sin situation som arbetslös. Det är ju effekten
            av att man inte höjer taket i a-kassan utan att den får stå kvar
            år efter år som den har gjort sedan 2001.
          </note>
          <note>
            Kanske Katarina Brännström kan förklara hur den här mekanismen
            fungerar. Vad är det som gör att det kan bli fallande sysselsättning
            och ökad arbetslöshet om till exempel jag eller Katarina Brännström
            får betala några hundra kronor mer i skatt men att det blir väldig
            dynamik i samhällsekonomin och arbetslösheten kan sjunka om de
            som är långtidsarbetslösa får ännu mindre pengar att röra sig
            med än de har i dag?
          </note>
          <note type="speaker">
            Anf. 15 KATARINA BRÄNNSTRÖM (M) replik:
          </note>
          <note>
            Herr talman! Jobbskatteavdraget har inneburit att människor helt
            konkret har fått mer pengar att röra sig med. Som jag nämnde i
            mitt anförande handlar det om 4 000 kronor för en LO-familj –
            per månad. Det finns inte en facklig förhandling som har gett
            så mycket i lönehöjning som jobbskatteavdraget har gjort.
          </note>
          <note>
            Det är det vi ser nu i alla rapporter om vi tittar på arbetslösheten.
            Det är den inhemska efterfrågan som gör att arbetslösheten faktiskt
            sjunker sakta men säkert. Det är alltså det vi köper tjänster
            och varor för här i Sverige. Då är det klart att det har betydelse
            att människor får mer i plånboken. Jag tror att det är, precis
            som jag sa, den bästa modellen för fler jobb.
          </note>
          <note>
            Man kan alltid diskutera hur ersättningen i arbetslöshetsförsäkringen
            ska se ut och vara utformad. Den har inte förändrats på länge.
            Men det är ingenting som vi i vår budget har prioriterat nu, utan
            vi säger att vi måste satsa på jobben i stället för på ersättningarna.
            Det är det vi tror på. När man arbetar får man också lägre skatt.
            Det har varit en framgångsväg, och den fortsätter vi på.
          </note>
          <note>
            Jag funderade på en sak när jag läste det särskilda yttrandet
            i går. Hur kan Vänsterpartiet ställa sig bakom att det står att
            det finns flera ”generella subventioner till företag”? Då avser
            man den sänkta restaurangmomsen. Det är en väldigt konstig syn
            på sänkt moms. I så fall skulle både Ica och Konsum vara subventionerade
            som har samma moms på maten. Varför behåller man en sådan usel
            reform om den skulle vara så dålig och kallas subvention? Det
            skulle vara bra att få svar från Vänsterpartiet på hur ni ser
            på just det.
          </note>
          <note type="speaker">
            Anf. 16 ALI ESBATI (V) replik:
          </note>
          <note>
            Herr talman! En skillnad mellan det som sker i en facklig förhandling
            och det som nu har skett via statsbudgeten är att om man lyckas
            förhandla till sig högre löner i en facklig förhandling tar man
            det ur det utrymme som skapas på företaget och som annars tillfaller
            ägaren. Det som sker när man gör den omfördelning som högerregeringen
            har gjort under åren med skattesänkningar är att det som man får
            i plånboken tas från de gemensamma tjänsterna, som man själv kan
            vara med och utnyttja. Det tas från satsningar som gör samhället
            mer rättvist och bättre. Det är skillnaden, och det tror jag att
            de som bedriver fackliga förhandlingar är väldigt väl medvetna
            om.
          </note>
          <note>
            Det som är intressant här är att det tydligen är jättebra för
            att hålla uppe den inhemska kon sumtionen att de som har 55 000–
            60 000 kronor i måna ­ den och har fått jättestora skattesänkningar
            under de här åren får behålla ytterligare några hundra kronor.
            Det är jättebra för den inhemska konsum ­ tionen. Men de som sitter
            där och räknar pengarna i slutet av varje månad och inser att
            de inte har råd med det och det andra till barnen eller till sig
            själv – det skulle inte öka den inhemska konsumtionen om de fick
            en mer anständig a-kassa. Det är en mycket märklig syn på hur
            ekonomin fungerar som Katarina Brännström och Moderaterna uppenbarligen
            har. Det är lite synd att det är på det sättet.
          </note>
          <note>
            Restaurangmomsen har varit en dålig och ineffektiv typ av subvention.
            Subvention betyder alltså i jämförelse med vad andra jämförbara
            bransch ­ er betalar. Det har varit en riktad subvention till
            de här branscherna, och det har inte gett de sysselsättningseffekter
            som man hade sagt att det skulle. Därför är det rimligt att utvärdera
            det.
          </note>
          <note>
            Vi tycker att det är rimligt att man utvärderar politiken om
            den visar sig vara felaktig. Tydligen är det motsatt uppfattning
            som råder på den andra kanten i politiken.
          </note>
          <note type="speaker">
            Anf. 17 KATARINA BRÄNNSTRÖM (M) replik:
          </note>
          <note>
            Herr talman! Jobbskatteavdraget har faktiskt haft störst effekt
            för dem med låga inkomster. Det är självklart att det har haft
            betydelse även för den som har en liten lön. Vi kommer säkert
            att fortsätta den debatten.
          </note>
          <note>
            Det som också förvånar mig är att Vänsterpartiet i så fall stöder
            rege ­ ringen, som väljer att fortsätta med jobbskatteavdragen.
            Om de nu skulle vara så dåliga och orättvisa mot de väljare som
            Vänsterpartiet talar för, varför väljer man den modellen? Varför
            väljer man en modell där man också fortsätter med den sänkta restaurangmomsen
            om den är en subven ­ tion som är dålig? Ibland förstår jag inte
            riktigt hur den här politiken går ihop. Men vi skiljer oss åt
            här, och det är jag faktiskt glad för.
          </note>
          <note>
            Det jag också kan kommentera är arbetslösheten, som var störst
            2005. Vi har lyckats få ned arbetslösheten under krisåren. Vi
            har fått fler i arbete. Vi har fått ut flera hundra tusen ur utanförskapet.
            Det visar ju att den politik vi har haft faktiskt har haft effekt
            trots att det har varit en djup kris under de här åren.
          </note>
          <note>
            Jag har aldrig hört Vänsterpartiet komma med någon positiv syn
            på just att fler människor har kommit i arbete eller i andra åtgärder.
            Man har kommit ut från sin isolering och sett att man är en del
            av samhället.
          </note>
          <note>
            Jag tror att det finns mycket kvar att göra här, men Vänsterpartiet
            och Moderaterna kommer alltid att skilja sig åt. Det kan vi diskutera.
          </note>
          <note>
            Jag vill också passa på att önska en god jul till Vänsterpartiet.
          </note>
          <note type="speaker">
            (ALI ESBATI (V):
          </note>
          <u who="unknown" xml:id="i-e43c141c671e7807-0">
            <seg>
              Tack detsamma!)
            </seg>
          </u>
          <note type="speaker">
            Anf. 18 ANNIKA QARLSSON (C):
          </note>
          <note>
            Herr talman! En konstig höst har det varit. Det kanske är en
            sak vi faktiskt kan enas om över partigränserna.
          </note>
          <note>
            Efter valet i höstas var det Socialdemokraterna, Miljöpartiet
            och Vänsterpartiet som med 0,02 procent ökat väljarstöd utropade
            sig till valets segrare. Sedan har vi haft brutna överenskommelser,
            sifferbingo, tomma händer och varannandagspolitik som kröntes
            av att statsministern utlyste nyval. Det är ett historiskt misslyckande.
          </note>
          <note>
            Besked som vi var många som efterlyste i höstens valrörelse –
            vilka som skulle regera ihop och om vad – har vi i alla fall fått
            nu när vi alla förbereder oss för nyval.
          </note>
          <note>
            Jag kan konstatera att i varje utgiftsområde står S, MP och V
            för en mer expansiv politik än Alliansen. Så även här, men varje
            krona som de ger mer än vi gör har de skickat räkning på till
            ungdomarna och landsbygden genom höjda arbetsgivaravgifter och
            kilometerskatt.
          </note>
          <note>
            Herr talman! 340 000 fler har ett jobb att gå till jämfört med
            2006 när vi tog över. Trots det möts fortfarande många unga, nyanlända,
            funktionsnedsatta och de som varit arbetslösa länge av stängda
            dörrar till arbetsmarknaden. Det är tydligt att fler reformer
            behövs. Centerpartiet fortsätter driva på för att hela Sverige
            ska växa och för att alla ska ha chans att få ett jobb.
          </note>
          <note>
            Små och medelstora företag är jobbmotorn runt om i hela Sverige.
            Fyra av fem nya jobb skapas där, nya jobb som lägger grunden för
            ett minskat utanförskap och mer skattekronor som kan användas
            till omsorgen om de gamla och till skolan för de unga. Viktigast
            för att det ska bli fler jobb är villkoren för de små och medelstora
            företagen och att minska kostnaderna och regelkrånglet, för det
            är där och då som jobben växer fram.
          </note>
          <note>
            Sverige byggs starkt genom att fler har arbete. Alliansens mål
            är att alla som vill och kan arbeta ska ha ett jobb att gå till.
            Målet är 5 miljoner i arbete 2020. Olika åtgärder är viktiga komplement,
            men kärnan i Alliansens politik är fler jobb.
          </note>
          <note>
            Att det går allt bättre i vår omvärld börjar nu få genomslag
            också i Sverige. Den svenska exporten har hämmats under många
            år men kommer att öka. Det har varit hushållens konsumtion som
            hållit Sverige på fötter. Jobbskatteavdraget har genom åren varit
            en viktig faktor i det.
          </note>
          <note>
            I dag har Sverige jämfört med övriga EU-länder både det högsta
            arbetskraftsdeltagandet och den högsta sysselsättningsgraden,
            men också samtidigt en hög arbetslöshet. Det beror på att fler
            människor står nära arbetsmarknaden i dag, i stället för att gömmas
            och glömmas som under regeringen Persson.
          </note>
          <note>
            Det krävs en fortsatt satsning på åtgärder med stimulerande effekter
            på arbetsutbudet och efterfrågan på arbetskraft. Genom allianspartiernas
            samlade åtgärder kommer hushållens ekonomi att fortsätta stimuleras
            och trösklarna sänkas än mer, till gagn för dem som har svårt
            att komma in på arbetsmarknaden.
          </note>
          <note>
            Herr talman! Regeringens nedröstade budgetförslag hade inriktning
            på tillfälliga platser. Fokus skulle med den inriktningen ha skiftat
            från full sysselsättning till insatser som riskerar att flytta
            människor bort från arbetsmarknaden. Regeringen hade skattehöjningar
            på jobb och arbetsinkomster med drygt 40 gånger så mycket som
            deras små, små satsningar på företagande. Att strama åt efterfrågan
            och samtidigt försämra förutsättningarna för att anställa hade
            allvarligt hotat tillväxten på jobb.
          </note>
          <note>
            De jobb som hade förväntats slås ut skulle i stället ersättas
            av traineeplatser, nygamla garantier och tillfälliga utbildningsinsatser.
            Utskottet noterar att även regeringen själv i budgetpropositionen
            uttrycker att: ”De skatteförslag som lämnas och aviseras i denna
            proposition kommer att bidra till att sysselsättningen och BNP
            dämpas något.”
          </note>
          <note>
            Den utredning som skulle se över hela Arbetsförmedlingens verksamhet
            som vi tillsatte i februari har nu ställts i vänteläge. Utredaren
            är sparkad, och nytt uppdrag är aviserat, fast vi har inte sett
            något. Det där med att överväga vilka delar som kan utföras bättre
            av någon annan än Arbetsförmedlingen är tydligen inget för den
            nuvarande regeringen. Arbetsförmedlingen, som under decennier
            varit den myndighet som haft lägst förtroende, får alltså inte
            granskas. Det är en stor besvikelse.
          </note>
          <note>
            Herr talman! Vad blir det då med alliansbudget i stället? Det
            finns en rad incitament kvar för arbetsgivare att anställa den
            som står långt från arbetsmarknaden. Flera insatser för att fortsätta
            bredda vägarna till jobb finns med: tidiga insatser för den som
            löper störst risk att bli långtidsarbetslös, en förstärkt matchning
            med utökade arbetsgivarkontakter och programinsatser tidigt för
            långtidsarbetslösa, till exempel praktik och förstärkt förmedlingsstöd.
          </note>
          <note>
            Ett nytt förslag från oss är matchningsanställningar för dem
            som har svårt att etablera sig på arbetsmarknaden. Det är en kombination
            av handledning och kompetensutveckling, som ett komplement till
            sysselsättningsfasen i jobb- och utvecklingsgarantin. Allianspartierna
            vill även på sikt ge Samhall möjlighet att erbjuda tillfälliga
            anställningar inom ramen för sitt grunduppdrag. Vi vill också
            öppna yrkesintroduktionsanställningar för långtidsarbetslösa.
          </note>
          <note>
            Det är viktigt att få en andra chans och kunna fullfölja gymnasiestudier,
            frivilligt. Vi gör en folkhögskolesatsning som ska motivera unga
            att återuppta tidigare studier och komplettera sin grundskole-
            eller gymnasieutbildning. Arbetsträning och förstärkt arbetsträning
            samt det anordnarbidrag som följer med dessa aktiviteter ska införas
            som insatser inom jobbgarantin för unga. Vi ger också möjlighet
            för Arbetsförmedlingen att inom befintlig ram ge deltagare vid
            studiemotiverande folkhögskolekurser möjlighet att studera vidare
            på folkhögskolans allmänna kurs.
          </note>
          <note>
            Herr t alman! På område efter område berättar nu regeringspartierna
            om allt som kunde ha blivit. Det de inte berättar är vem som skulle
            betala. Notan tänkte de inte ta själva, utan det var jobbskaparna,
            ungdomarna och landsbygden som skulle stå för fiolerna. Så blir
            det nu inte.
          </note>
          <note>
            Alliansens budget är den som gäller, med fokus på förutsättningar
            för riktiga jobb för fler i stället för åtgärder och låtsasjobb.
            Jag yrkar bifall till utskottets förslag.
          </note>
          <note>
            (Applåder)
          </note>
          <note type="speaker">
            Anf. 19 ROGER HADDAD (FP):
          </note>
          <note>
            Herr talman! Sverige har tillsammans med Nederländerna den högsta
            sysselsättningen inom Europeiska unionen. Trots detta har vi ett
            par stora utmaningar. Det är att arbetslösheten bland utrikesfödda
            fortfarande är alldeles för hög och att många unga är arbetslösa.
            Folkpartiet menar att fokus främst ska ligga på dem som faktiskt
            är arbetslösa, det vill säga de som varken studerar eller arbetar.
            Det finns uppgifter från Arbetskraftsundersökningen som visar
            att den siffran är 7,7–9,3 procent. En mycket viktig förklaring
            till denna ungdomsarbetslöshet är att man saknar en fullständig
            gymnasieutbildning.
          </note>
          <note>
            Folkpartiet vill därför fortsätta reformera skolan och inte minst
            gymnasieskolans yrkes- och lärlingsutbildningar för att motverka
            avhopp och förebygga att ungdomar slutar skolan utan slutbetyg.
            Inte minst är det stora avhopp från de yrkesinriktade programmen,
            ca 40 procent.
          </note>
          <note>
            Jag blir därför nyfiken på Marco Venegas, Miljöpartiet, som talar
            väl om samverkan mellan arbetsliv, praktik och utbildningssystemet.
            Då undrar man varför Miljöpartiet då för en politik för att åter
            teoretisera gymnasieskolans lärlings- och yrkesprogram. Detta
            är ju en faktor som bidrar till att elever hoppar av eller lämnar
            skolan utan slutbetyg och sedan söker sig till Arbetsförmedlingen.
          </note>
          <note>
            När det gäller de utrikes födda berörde vi detta kort i den integrationspolitiska
            debatten. Reformer som etableringslagen och vårt nya förslag att
            förändra och förbättra svenskundervisningen för nyanlända är några
            exempel på åtgärder som kan förbättra situationen, men det är
            inte tillräckligt. Vi behöver fortsätta bedriva en ekonomisk politik
            och en skattepolitik som underlättar inträdet i arbetslivet även
            för de utrikes födda.
          </note>
          <note>
            Men allt är inte elände. När man lyssnar på vissa talare kunde
            man tro att vi diskuterar den grekiska arbetsmarknadssituationen,
            men vi befinner oss faktiskt i Sverige och måste förhålla oss
            till våra siffror och utmaningar och inte överdriva men heller
            inte blunda för den verklighet vi ska hantera.
          </note>
          <note>
            Det råder brist på arbetsmarknaden. Företagen efterfrågar kompetens
            som de inte får. Arbetsförmedlingen visar i sin senaste prognos
            att Sverige behöver en arbetskraftsinvandring på 40 000 per år
            om vi ska klara av våra utmaningar.
          </note>
          <note>
            Arbetsmarknadspolitiken behöver därför reformeras ytterligare.
            Det kan gälla arbetsrätten, ingångslöner och hur vi mer träffsäkert
            kan använda de miljarder som vi i utskottets förslag – som jag
            yrkar bifall till – trots allt anslår till bland annat Arbetsförmedlingen.
            Generellt måste Arbetsförmedlingen bli bättre på att upphandla
            sina arbetsmarknadspolitiska program. Fortfarande finns en tyngdpunkt
            på traditionellt manliga yrken, vilket också påverkar kvinnornas
            deltagande i olika arbetsmarknadspolitiska program. Det gäller
            utrikes födda kvinnor inom etableringsfasen men generellt också
            kvinnor som deltar i arbetsmarknadspolitiska program över huvud
            taget. Här måste det till en förändring för att även stärka kvinnors
            chans att komma ut i arbetslivet.
          </note>
          <note>
            Herr talman! När det gäller ungdomsarbetslösheten föreslår regeringen
            flera dyra och ineffektiva insatser som bara tillfälligt gömmer
            undan ungdomar i olika program. Efter ett år av tillfälliga, fullt
            subventionerade traineejobb och andra tillfälliga insatser kommer
            ungdomarna fortfarande att stå utan en fullständig utbildning
            och ett riktigt arbete med egen lön. Målet med arbetsmarknadspolitiken
            kan inte bara vara tillfällig sysselsättning utan en trampolin
            ut i ett riktigt jobb.
          </note>
          <note>
            Det mest effektiva är trots allt, enligt Folkpartiet, att motivera
            ungdomar tillbaka in i utbildningssystemet och inte minst vuxenutbildningen
            för att de sedan ska kunna ta steget ut i arbete eller utbildning.
          </note>
          <note>
            Socialdemokraterna har levererat många löften på arbetsmarknadsområdet:
            traineejobb, extratjänster och 90-dagarsgaranti. Men hur blir
            det med denna garanti egentligen? Vad menar regeringen med en
            90-dagarsgaranti eller, som det står i budgeten, att införa en
            bortre gräns för hur länge en arbetssökande ungdom kan gå utan
            insatser? Vilka belägg finns för att arbetssökande som varken
            studerar eller arbetar inte får stöd från Arbetsförmedlingen?
            Socialdemokraterna har framställt det som att unga inte erbjuds
            insatser, och det är fel. Läs Arbetsförmedlingens rapport! Läs
            budgetpropositionen! Där står det att man får direkta insatser
            om man bedöms behöva det.
          </note>
          <note>
            Folkpartiet har också beställt en rapport från riksdagens utredningstjänst
            som bekräftar detta. Av de nyinskrivna unga arbetslösa bedömdes
            11 procent ha behov av tidiga insatser. 62 procent fick en chans
            och fick hjälp direkt. Resten dök inte upp, vilket är förklaringen
            till att inte fler fick hjälp. De kom enligt Arbetsförmedlingen
            inte till det avtalade mötet.
          </note>
          <note>
            Vad är det regeringen egentligen lovar ungdomarna? Det kan tolkas
            som att vissa ska få jobb direkt, att de här unga arbetslösa ska
            få jobb direkt. Fas 3 ska avskaffas. Och de ska erbjudas jobb
            direkt, riktiga jobb. Jag tycker att man ska vara väldigt ödmjuk.
            Många av oss har jobbat med de här frågorna, som är kopplade till
            utbildningen, väldigt länge. Det är inte så lätt. Det finns en
            anledning till att vi inte avskaffar fas 3 den 1 januari, fru
            statsråd. Det finns säkert en anledning till att ni från valrörelsens
            retorik till s. 36 i budgetpropositionen när det gäller 90 dagar
            använder begrepp som ”stegvis”, ”successivt” och ”förbereda”.
            Det går nämligen inte att införa alla dessa åtgärder per den 1
            januari 2015, herr talman.
          </note>
          <note>
            Folkpartiet är, avslutningsvis, mycket kritiskt till att översynen
            av Arbetsförmedlingen har stoppats. Vi lämnade in en interpellation
            för tre veckor sedan för att följa upp detta. Reformeringen av
            Arbetsförmedlingen förblir en av de absolut viktigaste åtgärderna,
            och det kommer vi att följa upp den första sammanträdesdagen efter
            jul och nyår.
          </note>
          <note>
            (Applåder)
          </note>
          <note type="speaker">
            Anf. 20 DÉSIRÉE PETHRUS (KD):
          </note>
          <note>
            Herr talman! Jag vill först instämma i något. Katarina Brännström
            drog föredömligt alla de satsningar som görs. Ibland låter det
            som att det med Alliansens budget inte blir några satsningar.
            Men Socialdemokraterna och Miljöpartiet regerar nu på en alliansbudget
            och lär få fortsätta med det. Det tycker vi förstås är bra. Annars
            skulle vi inte ha lagt fram den budgeten.
          </note>
          <note>
            Herr talman! Att ha ett arbete att gå till är för de flesta någonting
            positivt som ger gemenskap och innehåll i vardagen med utmaningar,
            och man får använda sina kunskaper. Det ger en ekonomisk trygghet,
            och det ger möjlighet till utveckling. I Sverige är andelen kvinnor
            i arbetskraften bland de högsta i Europa, vilket ger kvinnor ökad
            ekonomisk trygghet och självständighet.
          </note>
          <note>
            Alliansens budgetförslag syftar till att alla som vill och kan
            arbeta ska ha ett jobb att gå till. Det ger människor makt över
            sina liv. Vi har lagt fokus på att det ska vara lönsamt att arbeta
            och på ökat företagande. Vi har sänkt kostnaderna för att anställa
            unga men också sänkt trösklarna in på arbetsmarknaden för dem
            som står långt ifrån arbetsmarknaden i dag.
          </note>
          <note>
            Vi har försökt att brygga över, så att de som är långtidssjuka
            på ett jobb via Arbetsförmedlingen ska kunna komma ut på ett annat
            jobb som kanske passar bättre, på en annan arbetsplats. Vår avsikt
            har varit att bryta det utanförskap och den fruktansvärda situation
            som rådde under den tidigare socialdemokratiska regeringsperioden,
            då 140 personer sjukpensionerades varje dag.
          </note>
          <note>
            Vi vill försöka mer att anpassa och hitta vägar så att människor
            fort ­ sätter att vara i en arbetsgemenskap i någon form. Det
            kan vara genom sociala företag som har särskild förmåga att anpassa
            arbetsdagen till den förmåga som den enskilde faktiskt har. Socialdemokraterna
            har tyvärr velat lägga ned fas 3 för dem som är mest utsatta.
            Det handlar om ungefär 10 000 personer som har varit långtidssjukskrivna
            och som nu har en möj ­ lighet att få ett jobb att gå till.
          </note>
          <note>
            Med vår budget finns det nu möjlighet för dessa långtidssjukskrivna
            att i lugn takt kunna fortsätta i fas 3 för att prova på att jobba
            i syfte att förhoppningsvis kunna komma ut i det ordinarie arbetslivet
            igen. Alla ska få delta i arbetslivet efter sin förmåga.
          </note>
          <note>
            Herr talman! Sammantaget har Alliansens politik bidragit till
            att vi har den högsta sysselsättningen i EU. Och Sverige har en
            av de bästa ekonomierna i Europa. Det är inte en slump efter åtta
            år med Alliansens politik. Allt talar nu också för att arbetslösheten
            kommer att sjunka, vilket är glädjande.
          </note>
          <note>
            Herr talman! Det är en stor grupp asylsökande som nu kommer med
            anledning av de stora flyktingströmmarna i världen. Dessa måste
            nu snabbt få stöd för att kunna komma i arbete. Det handlar om
            en snabb validering av kompetens men också om praktikplatser och
            träningsplatser. Därför avsätter vi i budgeten ökade resurser
            för att Arbetsförmedlingen ska klara det så kallade etableringsuppdraget,
            där asylsökande har möjlighet att söka arbete och praktik.
          </note>
          <note>
            Herr talman! En av de stora frågor som har debatterats under
            hösten är det som tidigare har varit upp här: S och MP:s förslag
            om statligt betalda traineejobb för unga. Traineejobben ska då
            ersätta anställda i vården som går i pension, säger man. För mig
            låter det som helt fel väg att gå. Alliansen sänkte i stället
            arbetsgivaravgifterna för unga på den vanliga arbetsmarknaden.
            Här skulle man tvinga in unga i särskilda uppgifter som de kanske
            inte alls vill ha. Till och med Vårdförbundet och andra reagerade.
            De ville inte att vården skulle vara en arbetsmarknadsregulator.
          </note>
          <note>
            Här är jag nu glad över att Alliansens politik får fortsätta,
            så att vi slipper den här dubbelstöten mot unga, som vi har pratat
            om, med höjda arbetsgivaravgifter och stopp för sänkt krogmoms.
          </note>
          <note>
            Unga behöver komma ut i arbetslivet så fort som möjligt. De behöver
            avtalsenliga löner. Men för arbetsgivaren blir det med vår politik
            billigare att anställa unga, eftersom de har mindre arbetslivserfarenhet.
          </note>
          <note>
            Herr talman! Nu hoppas jag att vi låter unga få riktiga jobb
            i stället för traineejobb. Därför behöver vi rösta på Alliansens
            budget. Alliansens budget innebär också att vi nu kan behålla
            RUT-avdraget, som har gett jobb till många som saknar etablering
            på arbetsmarknaden, såsom unga men också personer med invandrarbakgrund.
            Det ger många en möjlighet att få sitt första jobb. Det är en
            väg in i arbetslivet.
          </note>
          <note>
            Herr talman! Vi kristdemokrater har under de senaste åren lagt
            fram förslag med fokus på dem som står långt ifrån arbetsmarknaden,
            som personer med funktionsnedsättning och personer med invandrarbakgrund.
            I de här grupperna är det generellt en högre arbetslöshet, och
            det är där vi behöver särskilda insatser för att sänka trösklarna
            in på arbetsmarknaden.
          </note>
          <note>
            Vi från Kristdemokraterna lade redan 2008 fram ett förslag om
            att re ­ formera Arbetsförmedlingen. Vi menar att huvuduppgiften
            ska vara att matcha arbetssökande med nya arbeten, snarare än
            att förmedla arbets ­ marknadspolitiska program. Detta var också
            någonting som Riksrevi ­ sionen anmärkte på i en genomgång som
            jag tror kom 2006. Man konstate ­ rade att arbetsförmedlarna förmedlade
            fem gånger så många Amsprojekt som riktiga jobb. Vi kristdemokrater
            föreslog därför att vi skulle göra en ny modell kring arbetsmarknaden,
            liknande den som Australien har, där man har konkurrensutsatt
            arbetsförmedlingen och där man, precis som be ­ manningsbranschen,
            arbetar just med matchning i fråga om jobb. Fler och fler företag
            vänder sig nu hellre till bemanningsföretag än till Arbetsför
            ­ medlingen för att få rätt arbetskraft. Här tror vi att det finns
            någonting att lära.
          </note>
          <note>
            Herr talman! Vi kristdemokrater önskar på sikt höja taket i a-kassan,
            vilket har nämnts här. Men vi tycker inte att det är rätt läge
            nu, för vi har inte kommit ur den ekonomiska krisen i Europa.
            Vi måste fortsatt vara restriktiva, och i nuläget prioriterar
            vi hellre att lägga resurser på jobbskapande åtgärder.
          </note>
          <note>
            Till syvende och sist handlar det nu om att alla olika politikområden
            ska samverka för att arbetslinjen ska fungera optimalt. Därför
            är budgeten en helhet, som någon sade här. Alliansen har sett
            att vi måste hålla ihop budgeten. Jobbpolitiken, näringspolitiken,
            socialförsäkringssystemen, skattepolitiken och en ansvarsfull
            ekonomisk finanspolitik ska förstärka varandra för att hjulen
            ska snurra och för att det ska skapas nya jobb. Det är det som
            skapar utveckling och resurser för att vi ska kunna behålla en
            god välfärd för alla, och det är det som vi kristdemokrater prioriterar.
          </note>
          <note>
            Jag vill därmed yrka bifall till förslaget i betänkandet.
          </note>
          <note>
            (Applåder)
          </note>
          <note type="speaker">
            Anf. 21 Arbetsmarknadsminister YLVA JOHANSSON (S):
          </note>
          <note>
            Herr talman! Det finns i dag i Sverige ungefär 4,8 miljoner jobb.
            Vi borde ha drygt 5 miljoner jobb, för vi har en ganska hög arbetslöshet.
            Nästan 400 000 människor går utan arbete. Men på den här arbetsmarknaden
            kommer det i år att göras ungefär 1,3 miljoner anställningar.
            Det är ett mått på omställningen på den svenska arbetsmarknaden.
          </note>
          <note>
            Den riktiga omställningen är inte riktigt så stor. När det gäller
            en del av de här anställningarna handlar det nämligen om en ny
            visstidsanställning på samma jobb för samma person. Men det är
            ändå kanske 600 000–700 000 personer som är nya på jobbet ett
            normalt år på arbetsmarknaden i Sverige. Det är alltså en arbetsmarknad
            där vi har färre än 5 miljoner jobb. Det säger något om förändringstakten
            på arbetsmarknaden och betyder att matchningen måste ske oftare
            och oftare. Det innebär att när matchningen inte fungerar eller
            fungerar dåligt som den gör i dag i Sverige blir det grus i maskineriet
            i arbetsmarknadens funktionssätt, och det är allvarligt.
          </note>
          <note>
            Jag menar att det är bra med den här omställningstakten på arbetsmarknaden.
            Jag tror att den kommer att öka, och jag välkomnar det. Jag tror
            att det är en konkurrensfördel för Sverige att vi är snabba och
            bra på omställning och flexibilitet på arbetsmarknaden.
          </note>
          <note>
            Men det ställer också stora krav på politiken, och därför är
            det allvarligt att riksdagen nu kommer att rösta nej till de stora
            utbildningssatsningar som regeringen har föreslagit. Det blir
            färre platser i högskolan och färre platser på yrkeshögskolan,
            vilket innebär färre personer som får chans till en yrkesutbildning
            som vuxna och färre vuxna som får chans att gå in i vuxenutbildningen.
          </note>
          <note>
            Detta kommer att försvåra arbetsmarknadens funktionssätt. Arbetsmarknadspolitiken
            kan ju aldrig skapa nya jobb, men man kan se till att de lediga
            jobben tillsätts och att företag kan konkurrera och därmed växa
            så att nya jobb kan skapas.
          </note>
          <note>
            En av regeringens stora prioriteringar är att bekämpa ungdomsarbetslösheten.
            Ungdomar ska kunna få stöd från första dagen. För de ungdomar
            som riskerar att fast na i långtidsarbetslöshet – och många har
            redan gjort det, framför allt de som inte har klarat gymnasieskolan
            eller av andra skäl har haft särskilda svårigheter på arbetsmarknaden
            – krävs det en kraftsamling för att säkerställa att man inte bara
            hamnar i en åtgärd eller någon ”pysselsättning” utan att man faktiskt
            får stöd, inte bara in på arbetsmarknaden utan att man varaktigt
            kan stanna på arbetsmarknaden. Det är därför regeringen vill satsa
            stort på gemensamma insatser med kommunerna kombinerat med utbildning.
          </note>
          <note>
            Jag reser nu runt och träffar alla Sveriges kommunledningar och
            erbjuder dem ett nytt flexibelt samarbete mellan stat och kommun
            för att vi gemensamt ska kunna använda resurserna så att ett plus
            ett kanske kan bli tre. Det handlar om att ge möjlighet till riktiga
            jobb och kombinationer mellan arbete och utbildning som gör att
            man varaktigt får fotfäste på arbetsmarknaden.
          </note>
          <note>
            Med den budget som riksdagen nu beslutar om kommer det här att
            ta längre tid, och det kommer att bli svårare. Långtidsarbetslösheten
            för unga kommer att ta längre tid att bekämpa.
          </note>
          <note>
            Men även med den budget som de borgerliga partierna och Sverigedemokraterna
            kommer att rösta igenom kommer jag att fortsätta arbetet för att
            bekämpa ungdomsarbetslösheten. För mig är det viktigt att sätta
            en bortre gräns för hur länge en ung människa får vara arbetslös.
            Vi har inte råd med långtidsarbetslöshet bland unga.
          </note>
          <note>
            Vår garanti och vårt löfte till unga gäller alla unga, inte bara
            dem som saknar funktionsnedsättning och är födda och uppvuxna
            i Sverige. De t gäller alla unga, och det är ett samarbete där
            jag märker att kommunerna välkomnar ett nytt sätt att arbeta tillsammans.
          </note>
          <note>
            Det jag möter i kommunerna är att man gärna hade velat se större
            resurser för att kunna göra en ordnad generationsväxling så att
            de som nu anställs inom äldreomsorgen har utbildning som undersköterskor
            så att man slipper anställa människor utan utbildning på korta
            vikariat som i dag.
          </note>
          <note>
            I och med riksdagens beslut blir det svårare att göra en sådan
            genera ­ tionsväxling, och det beklagar jag. Kvaliteten i äldreomsorgen
            behöver ut ­ bildat folk, inte att folk tas in från gatan utan
            undersköterskeutbildning för att arbeta med att ta ansvar för
            och ge vård och omsorg till våra äldre.
          </note>
          <note>
            Herr talman! Det är några viktiga saker som inte blir möjliga
            att genomföra efter riksdagens budgetbeslut. Fas 3 blir kvar.
            Riksdagen kommer nu att rösta nej till att avskaffa fas 3, förmodligen
            den mest misslyckade arbetsmarknadspolitiska åtgärden som Sverige
            någonsin har sett. Det är en arbetsmarknadspolitisk åtgärd som
            i dag omfattar 35 000 personer och som bevisligen inte leder till
            jobb.
          </note>
          <note>
            Fas 3 är avskydd av många, och man undrar ibland om den är älskad
            av någon. Men uppenbarligen finns det några individer i den här
            kammaren som tycker så mycket om fas 3 att man nu kommer att rösta
            för att människor ska vara kvar i denna återvändsgränd. Jag beklagar
            verkligen detta, herr talman.
          </note>
          <note>
            Det blir inte heller några nya resurser till arbetsmiljöarbetet.
            Regeringen har tagit över en situation med skenande sjuktal. Sjukskrivningarna
            ökar, ökar och ökar. Den arbetsrelaterade ohälsan ökar, ökar och
            ökar. Det är unga kvinnor som är den grupp som är hårdast drabbad.
            Det är inte människor i slutet av arbetslivet, utan det är människor
            som är i början av sitt arbetsliv som nu sjukskrivs och många
            av dem länge. Jag beklagar att vi inte kan göra de nya satsningar
            på resurser till fler inspektioner och på kvinnors arbetsmiljö
            som verkligen hade behövts.
          </note>
          <note>
            Herr talman! Jag inledde med att säga att förändringstakten på
            arbetsmarknaden är hög och att jag välkomnar det. Jag tror att
            det är bra. Många nya anställningar sker varje år, men det betyder
            också att väldigt många människor får lämna sitt jobb varje år.
            Allt fler människor är delaktiga i en omställning, och individen
            behöver trygghet under den omställningen för att vi ska kunna
            och vilja bejaka den flexibilitet och förändringstakt som jag
            tror är viktig.
          </note>
          <note>
            Nu är det människor som varslas. Det sker hela tiden. Man varslas
            i Pajala. Man varslas i Långshyttan. Man varslas i Kristinehamn
            och på väldigt många andra orter. Det är människor som nu börjar
            fundera på hur de ska klara sin ekonomi i steget mellan det gamla
            jobbet och det nya.
          </note>
          <note>
            Med det beslut som riksdagen nu kommer att ta med de gamla regeringspartierna
            tillsammans med Sverigedemokraterna blir det 5 000 kronor mindre
            i månaden än vad det hade blivit med regeringens politik.
          </note>
          <note>
            För er som inte har provat på hur det är att leva på arbetslöshetsersättning,
            som i dag bara är en grundersättning, kan jag tala om att de där
            5 000 kronorna i månaden är skillnaden när det gäller om man ska
            behöva säga till sina barn att de inte kan följa med till Gothia
            Cup i sommar. Det går inte. Vi har inte råd. Det blir inget ridläger
            i sommar som du hade planerat. Det blir ingen ny dator till 13-årsdagen
            som jag hade lovat, för mamma eller pappa har blivit arbetslös.
          </note>
          <note>
            Arbetslöshetsförsäkringen är skillnaden mellan om barnen också
            ska drabbas när föräldrarna blir arbetslösa eller om man ska kunna
            upprätthålla en anständig standard för sina barn i väntan på och
            under tiden som man söker ett nytt jobb.
          </note>
          <note>
            Herr talman! Tyvärr innebär budgetbeslutet att resurser fortsätter
            att slösas på ineffektiva skattesänkningar i stället för att riktas
            till investeringar, utbildning, jobb och välfärd.
          </note>
          <note>
            Men Sverige har dessbättre inte längre en borgerlig regering.
            Det betyder att regeringen inom de ramar som budgeten ger kommer
            att fortsätta förnya och vässa arbetsmarknadspolitiken. Det finns
            en hel del som går att göra.
          </note>
          <note>
            Vi kommer att avreglera Arbetsförmedlingen för att man ska kunna
            arbeta mer flexibelt. Vi kommer att utforma flexibla samarbeten
            tillsammans med kommunerna för att kunna använda resurserna på
            bästa sätt. Vi kommer att utarbeta en ny arbetsmiljöstrategi.
            Vi kommer att ta fram en nollvision mot dödsolyckor i arbetslivet.
            Vi kommer att avskaffa den nuvarande lex Laval, och vi kommer
            att stärka kollektivavtalens ställning.
          </note>
          <note>
            Herr talman! Jag beklagar budgetbeslutet, men regeringen kommer
            ändå att bedriva en rödgrön politik!
          </note>
          <note>
            (Applåder)
          </note>
          <note type="speaker">
            Anf. 22 DÉSIRÉE PETHRUS (KD) replik:
          </note>
          <note>
            Herr talman! Det är intressant, det här. Jag har en fråga som
            handlar just om traineejobben, som vi tidigare har kritiserat
            och debatterat här i kammaren.
          </note>
          <note>
            Nu säger statsministern att man är beredd att debattera dessa
            traineejobb. Ni verkar alltså vara beredda att sälja ut dem.
          </note>
          <note>
            Därför undrar vi hur angelägna ni egentligen är om traineejobben.
            Tror ni fortfarande på dem? Ministern säger att hon åker runt
            i kommunerna och diskuterar med den offentliga sektorn. Jag undrar
            om det finns satsningar på jobb även i näringslivet och i den
            privata sektorn. Åker arbetsmarknadsministern runt till de olika
            småföretag som är framtiden på jobbmarknaden?
          </note>
          <note>
            Vi kommer naturligtvis att behöva många i vården, men jag tror
            inte att arbetsmarknadspolitiken ska lösa jobben inom vården.
            Jag tror att många av de ungdomar som i dag utbildas inom vårdsektorn
            har ambitio ­ ner.
          </note>
          <note>
            Jag fick också svar från Arbetsförmedlingens generaldirektör,
            som sa att det fanns en risk för undanträngningseffekter för andra
            som vill in i vården om vi med arbetsmarknadspolitiska åtgärder
            börjar prioritera och sätta in ungdomar där.
          </note>
          <note>
            Mina frågor är därför: Är ni beredda att sälja ut traineejobben?
            Vill ni ha satsningar även i den privata sektorn? Hur ska vi skapa
            nya jobb för unga i den privata sektorn?
          </note>
          <note type="speaker">
            Anf. 23 Arbetsmarknadsminister YLVA JOHANSSON (S) replik:
          </note>
          <note>
            Herr talman! Nu hör vi från Kristdemokraterna att man inte vill
            använda arbetsmarknadspolitiken för att få en ordnad generationsväxling
            i välfärden och säkerställa att det finns kompetent personal.
            Man använder andra sätt, säger man.
          </note>
          <note>
            Nu har Kristdemokraterna haft ansvaret i åtta år som chef för
            Socialdepartementet. Tycker Désirée Pethrus att kompetensförsörjningen
            i vården och äldreomsorgen har gått bra under de åtta åren? Vi
            står inför en situation där det råder en skriande brist på utbildade
            undersköterskor och allt färre ungdomar väljer omvårdnadsprogrammet.
            Bland dem som väljer programmet finns en ökande andel som inte
            slutför utbildningen och når yrkesexamen. Ni har skurit ned på
            yrkesvux, där vuxna kan utbilda sig till undersköterskor.
          </note>
          <note>
            Désirée Pethrus vill inte använda arbetsmarknadspolitiken så
            att det ska gå att kombinera anställning med utbildning för att
            nå undersköterskeexamen. Men det ni har prövat under åtta år i
            Socialdepartementet är en katastrof när det gäller kompetensförsörjningen
            inom äldreomsorgen.
          </note>
          <note>
            Kristdemokraterna har inget svar. Ska man vårda sina äldre anhöriga
            hemma, eller ska det finnas professionellt utbildade undersköterskor
            som arbetar inom äldreomsorgen så att vi kan åldras i trygghet
            och få den vård och omsorg som vi och våra äldre förtjänar?
          </note>
          <note>
            Svaret på frågan om traineejobben är vad jag har sagt hela tiden.
            Jag reser nu runt i kommunerna. Den här regeringen är en samarbetsregering,
            till skillnad från den gamla regeringen. Vi vill samarbeta med
            kommunerna med att lösa problemen med ungdomsarbetslösheten och
            skapa en ordnad generationsväxling i välfärden. Därför reser jag
            runt och träffar kommunledningar och frågar dem hur de tycker
            att lösningen ska utformas för att nå bästa möjliga effekt.
          </note>
          <note>
            Jag tror inte att man gör bäst i att sitta inne på Arbetsmarknadsdepartementet,
            eller för den delen någon annanstans i Regeringskansliet, och
            tänka ut sina utmärkta reformer för att sedan trumpeta ut dem
            över verkligheten och låtsas som att de har effekt när de inte
            har det. Om man menar allvar med samarbete måste man lyssna på
            dem man tänker samarbeta med. Det är vad jag gör.
          </note>
          <note>
            (Applåder)
          </note>
          <note type="speaker">
            Anf. 24 DÉSIRÉE PETHRUS (KD) replik:
          </note>
          <note>
            Herr talman! Jag blir lite förvånad över arbetsmarknadsministern.
            Först och främst har hon inga svar på hur vi ska satsa på den
            övriga arbetsmarknaden och inte bara på offentlig sektor.
          </note>
          <note>
            Det finns naturligtvis en utmaning i generationsväxlingen. När
            Vårdförbundet självt säger att man inte vill tvinga in arbetslösa
            ungdomar i vården måste v i lyssna. Det är självklart att det
            måste finnas ett utbildningssystem att satsa på så att en ökad
            andel ungdomar väljer vårdyrken. Det finns säkert personer i kadern
            av arbetslösa unga som vill in i vården. Men vi tror att det är
            det vanliga utbildningssystemet, inte en arbetsmarknadspolitisk
            åtgärd, som ska lösa problemen i generationsväxlingen. Det är
            en anmärkningsvärd inställning.
          </note>
          <note>
            Det är oerhört viktigt att säga att de siffror som kommer fram
            i Arbetsförmedlingens statistik visar att det blir färre arbetslösa
            i hela landet. Antalet inskrivna arbetslösa fortsätter att minska.
            Det händer oerhört mycket när Alliansens politik och budget tack
            och lov fortfarande gäller.
          </note>
          <note>
            Ni vill prioritera ungdomar. Men Sverige har den lägsta långtidsarbetslösheten
            för unga i EU. Vad vill ni göra för dem? Ni vill slå ned på fas
            3, ni vill slå ned på alla dem med funktionsnedsättning som i
            dag har möjlighet att få en sysselsättning.
          </note>
          <note>
            Vad vill arbetsmarknadsministern göra för dem som står allra
            längst från arbetslivet bland personer med funktionsnedsättning?
            Jag ser noll förslag på integration eller noll förslag för personer
            med invandrarbakgrund. Det är noll förslag för personer som står
            långt från arbetsmarknaden. I stället pratar man om ungdomsarbetslösheten,
            som vid en analys av siffrorna visar att den inte ligger särskilt
            långt över den ordinarie arbetslösheten.
          </note>
          <note type="speaker">
            Anf. 25 Arbetsmarknadsminister YLVA JOHANSSON (S) replik:
          </note>
          <note>
            Herr talman! S om Désirée Pethrus vet fattar de borgerliga beslut
            tillsammans med Sverigedemokraterna, och de kommer att rösta nej
            till många av de investeringar som regeringen har föreslagit inom
            den privata sektorn och som också ger nya jobb. Det är ni , Désirée
            Pethrus, som tar ansvar för att det blir nej till många av de
            viktiga investeringarna, inte minst när det gäller infrastruktur.
          </note>
          <note>
            Jag vill också framföra en rättelse. Regeringen för inte en borgerlig
            politik. Vi är tvingade att följa en borgerlig budget, men jag
            kan försäkra att någon borgerlig politik kommer regeringen inte
            att föra. Det kan jag lova!
          </note>
          <note>
            Jag blir förvånad över att Désirée Pethrus säger att arbetslösa
            kommer att tvingas in i anställning. Nu är det i och för sig frivilligt
            att söka jobb, och det är frivilligt för arbetsgivare att anställa.
            Men ett litet mått av press tycker jag nog att det ska finnas.
            Jag tycker att människor ska arbeta. Det är så vi försörjer oss
            både enskilt och gemensamt i samhället. En viss press på att arbetslösa
            ska ta jobben ska finnas. Det är inte att tvinga.
          </note>
          <note>
            Att kombinera en anställning med att läsa inom yrkesvux för att
            nå en examen som undersköterska, är inte det reguljär utbildning?
            Ni skär förstås ned på den. Det finns inte särskilt många platser
            i dag. Men visst är det reguljär utbildning. Det är så man rimligen
            utbildar sig till undersköterska, och det vill vi ge fler en chans
            att göra.
          </note>
          <note>
            Man blir inte sjuksköterska om man utbildar sig inom ramen för
            en traineeanställning för att få en undersköterskeexamen. Då handleds
            man förstås av undersköterskor i arbetet. De arbetsuppgifter man
            kommer att utföra är undersköterskans arbetsuppgifter, inte sjuksköterskans.
          </note>
          <note>
            Många sjuksköterskor rekryteras i dag, men det finns stora problem
            och utmaningar med att rekrytera specialistutbildade sjuksköterskor.
            Där behövs särskilda satsningar. Men det står inte i motsättning
            till att det också behövs många undersköterskor i välfärden.
          </note>
          <note type="speaker">
            Anf. 26 PATRIK BJÖRCK (S):
          </note>
          <note>
            Herr talman! Dagens arbetsmarknadspolitiska debatt i kammaren
            faller isär i två delar. Den ena delen är när regeringens budgetförslag
            och politik ställs mot Alliansens budgetförslag och politik. Den
            andra delen är Sverigedemokraternas totalt hållningslösa och svekfulla
            sätt att hantera sina väljare.
          </note>
          <note>
            Herr talman! Jag tänkte börja med Alliansen. Katarina Brännström
            sa att den viktigaste åtgärden är jobbskatteavdraget i Alliansens
            arbetsmarknadspolitik. Det är ett viktigt yttrande, och det är
            viktigt att hålla det i minnet. Skillnaden finns mellan vad vi
            socialdemokrater står för och det som Alliansens står för, och
            det handlar om analysen.
          </note>
          <note>
            Den moderatledda Alliansens analys innebär att 400 000 människor
            i vårt land är arbetslösa för att de har valt att vara arbetslösa.
            De har valt att vara arbetslösa, herr talman, därför att det inte
            lönar sig att arbeta. Med utgångspunkt i den analysen sätter man
            in åtgärder, och den viktigaste åtgärden är jobbskatteavdraget.
            Den åtgärd som kommer på detta är att försämra arbetslöshetsförsäkringen.
          </note>
          <note>
            Herr talman! Jag kan försäkra talmannen, åhörarna och ledamöterna
            av Sveriges riksdag att det inte är vår socialdemokratiska analys.
            Vår socialdemokratiska analys om varför 400 000 människor står
            arbetslösa faller i två delar. Den ena delen är att de arbeten
            som finns, enligt Svenskt Näringsliv närmare 100 000 förra året,
            och som inte blir besatta, blir inte tillsatta för att de arbetslösa
            inte får tillräckligt stöd att uppnå den kompetens som företagen
            behöver för att anställa dem. Därför satsar vi socialdemokrater
            stenhårt på utbildningslinjen som vår arbetslinje. Det är självklart
            att med 400 000 arbetslösa och 100 000 lediga jobb måste de arbetslösa
            rustas så att de kan ta jobben.
          </note>
          <note>
            Alla vi som har arbetat i tjänsteproduktionen eller varuproduktionen
            vet att varje arbete i sig genererar nytt arbete. Det är så arbetsmarknaden
            fungerar. Låt mig gå tillbaka till min anställning i den möbelfabrik
            jag jobbade i innan jag hamnade i Sveriges riksdag. När jag producerar
            ett skrivbord behövs det naturligtvis en insatsvara i form av
            stålunderrede, spånskiva eller annat. Det behövs troligen en transporttjänst
            för att varan ska nå en kund. Det innebär att mitt arbete naturligtvis
            skapar fler arbeten.
          </note>
          <note>
            Om man hade lyckats tillsätta de 100 000 arbetena hade det i
            sin tur skapat fler arbeten.
          </note>
          <note>
            När man inte lyckas tillsätta de här arbetena, som finns i riktiga
            företag, tappar man alla de insatsvaror som skulle ha skapat arbete,
            alla de tilläggstjänster som skulle ha skapat arbete. Därför är
            förlusten för samhället mycket större än de ungefär 100 000 arbeten
            som Alliansens politik helt enkelt bara slarvar bort.
          </note>
          <note>
            Den andra delen för att lösa arbetslösheten handlar om investeringar.
            Det handlar om investeringar i välfärd och infrastruktur som vi
            måste göra. Det skapar arbete, dels naturligtvis omedelbart när
            man bygger järnvägar och vägar, dels naturligtvis omedelbart i
            välfärden när människor får jobb i välfärden men dels också indirekt,
            eftersom välfärdstjänster på sitt sätt skapar nya arbeten i anslutning
            till arbetet. Infrastruktursatsningar gör att det blir lättare
            att ta sig till arbetet. Arbetsmarknadens funktionssätt förbättras.
            Arbetsmarknadsområden a blir större. Varor kan transporteras till
            och från produktionen.
          </note>
          <note>
            Sammantaget är det väldigt enkelt att förklara skillnaden mellan
            vår arbetsmarknadspolitik och Alliansens. Det är analysen av varför
            arbetslösheten uppstår som är skillnaden. Har man olika analyser
            sätter man naturligtvis också in olika åtgärder.
          </note>
          <note>
            Våra åtgärder är som sagt, herr talman, utbildning och investeringar.
            Alliansens viktigaste åtgärd är jobbskatteavdrag och sänkt a-kassa.
            Efter åtta år kan vi konstatera det vi redan visste 2006: Det
            kommer inte att fungera. Det har inte fungerat, och det kommer
            aldrig att fungera.
          </note>
          <note>
            När det sedan gäller Sverigedemokraterna och deras hållningslösa
            och svekfulla uppträdande mot sina väljare kan man naturligtvis
            kritisera Sverigedemokraternas politik, med rätta, eftersom det
            är en huvudlös politik i sig. Men det är också anmärkningsvärt
            hållningslöst att de sedan inte röstar för sin politik här i kammaren
            – de röstar igenom en helt annan politik. Det är klart att det
            är någonting som vi måste göra känt för väljarna.
          </note>
          <note>
            Herr talman! Sverigedemokraternas särskilda yttrande i detta
            betänkande, AU2, är anmärkningsvärt. Jag tror att det är ganska
            unikt att ett parti väljer att använda större delen av sitt yttrande
            i ett betänkande till att försöka förklara var man står ideologiskt.
            Jag tror att det uppstår i att man har väldiga bekymmer med sin
            ideologi. Hur det hamnar i ett särskilt yttrande i ett arbetsmarknadsutskottsbetänkande
            tycker jag är något intressant, som det skulle vara spännande
            att få en redogörelse för från Sverigedemokraterna.
          </note>
          <note>
            Vi vet alla, herr talman, att Sverigedemokraterna är ett rasistiskt
            parti. Vi vet alla att det är ett parti med rötter i nazismen.
            Då försöker man använda det särskilda yttrandet för att tvätta
            bort detta. Det gick inte denna gång, herr talman, och det kommer
            inte att gå i framtiden heller.
          </note>
          <note>
            Resten av det särskilda yttrandet använder man till att försöka
            beskriva varför man inte röstar på sin egen politik. Det är naturligtvis
            ett anmärkningsvärt sätt att använda ett riksdagsbetänkande. Men
            det kanske inte är så konstigt. Man försöker förklara varför man
            sviker sina väljare. Det är viktigare än att förklara vad man
            vill göra.
          </note>
          <note>
            Det finns några frågor som Sverigedemokraterna måste besvara.
          </note>
          <note>
            Om man säger, herr talman, att den svenska modellen är bra, som
            Sven-Olof Sällström gör i sitt anförande, kan man inte samtidigt
            angripa fria och självständiga fackföreningar eftersom de är en
            fullständigt omistlig del av den svenska modellen.
          </note>
          <note>
            Om man säger, herr talman, att a-kassan är för dålig kan man
            inte samtidigt rösta emot en höjning av den a-kassan.
          </note>
          <note>
            Om man är, visserligen med rätta, herr talman, oroad över den
            situation som uppstått på arbetsmarknaden med anledning av Lavaldomen
            och hur EU:s olika direktiv har kommit in i den svenska arbetsmarknadspolitiken
            måste man också förklara hur man ska kunna komma till rätta med
            detta.
          </note>
          <note>
            Sverigedemokraterna vill ju lämna det eu ropeiska samarbetet.
            De vill att Sverige ska bli något slags Nordkorea som står utanför
            allt samarbete. Och tror man att man på den vägen med den metodiken
            skulle skapa fler arbetstillfällen, skapa större möjligheter och
            skapa välfärd i detta land, får man faktiskt försöka berätta hur
            det ska gå till och vilken ekonomisk modell man i så fall vill
            tillhöra i en globaliserad värld.
          </note>
          <note>
            De exempel som finns på hur man väljer att avgränsa sig och avsäga
            sig alla former av samarbeten förskräcker. De förskräcker inte
            bara ideologiskt, demokratiskt och när det gäller mänskliga rättigheter
            och friheter. De förskräcker också när det gäller vilken ekonomisk
            framgång man kan prestera och vilken välfärd man kan ge till sitt
            folk.
          </note>
          <note>
            De här frågorna om Sverigedemokraternas hela politik måste man
            svara på eftersom de är helt obesvarade. Det är, om ni ursäktar
            talesättet, byxorna nere. Man har inga som helst svar på dessa
            frågor.
          </note>
          <note>
            Man kan inte å ena sidan hävda att den svenska modellen är bra
            och å andra sidan bekämpa fria och självständiga fackföreningar.
            Man kan inte å ena sidan säga att man är för en bra a-kassa och
            å andra sidan trycka på knappen som stoppar höjningen. Man kan
            inte vara upprörd över EU:s direktiv om man inte har några som
            helst förslag om med vilken politik man ska förändra det.
          </note>
          <note>
            Vår arbetsmarknadsministe r och vår statsminister åker till EU
            och tar kamp inom det europeiska systemet för att lösa problem
            som är verkliga problem för svenska löntagare. Sverigedemokraterna
            lämnar fullständig walk over. De har inga svar på dessa så viktiga
            frågor för svenska löntagare.
          </note>
          <note>
            Sverigedemokraterna är inte bara ett rasistiskt parti med rötter
            i nazis ­ men. Det är också ett löntagarfientligt parti.
          </note>
          <note>
            Med detta ställer jag mig bakom vårt särskilda yttrande.
          </note>
          <note>
            (Applåder)
          </note>
          <note type="speaker">
            Anf. 27 MAGNUS PERSSON (SD):
          </note>
          <note>
            Herr talman! Varje vecka anmäls i snitt 1 600 arbetsolyckor och
            200 fall av arbetssjukdomar till Arbetsmiljöverket. Efter att
            ha varit sjunkande har tyvärr även trenden angående dödsolyckor
            på våra arbetsplatser ökat, och då framför allt inom företag som
            har sitt säte i ett annat land, vilket tyvärr gör att de inte
            räknas in i den svenska statistiken.
          </note>
          <note>
            Vi ser hur arbetsmiljön har blivit sämre, vilket leder till ökad
            arbetsbelastning, som leder till stress och ohälsa. Vi ser hur
            hot, våld, trakasserier och mobbning ökar på våra arbetsplatser.
          </note>
          <note>
            Detta, herr talman, är en utveckling som vi inom Sverigedemokraterna
            ser allvarligt på. Därför är vi det parti s om vill satsa mest
            resurser på Arbetsmiljöverket av samtliga partier i Sveriges riksdag.
            Vi vill också tillföra nya anslag för en förbättrad arbetsmiljö,
            som friskvård, utbildningsinsatser mot hot, våld och mobbning,
            ett nationellt kunskapscentrum med mera.
          </note>
          <note>
            Man kan bara beklaga att regeringen inte var intresserad av att
            diskutera detta med Sverigedemokraterna. Vi bjöd in till diskussion,
            men som vanligt valde man att på ett arrogant vis slå dörren i
            ansiktet på oss och dra det urtvättade och urvattnade rasistkortet.
            Det har man gjort i ett antal år nu. Vi hoppa de s på ett borgerligt
            stöd i stället, men vi vet hur det blev . Det gick tyvärr inte.
            Då är vi i den situation vi är i nu. Ni fick chansen att diskutera,
            men ni ville inte.
          </note>
          <note>
            Herr talman! Fira, sa jag flera gånger, men kranföraren fortsatte
            att hissa. Jag hann tänka tanken att det nog var kört när ett
            och ett halvt ton stål small i väggen 50 centimeter från mitt
            huvud. Utrymmet var begränsat då valven redan var satta, och jag
            satt riktigt illa till. Men till min förvåning fick den polska
            lagbasen upp sin radio ganska kvickt, började prata med kranföraren
            på polska och fick kontroll på läget. Om det hade varit en halv
            meter lägre hade jag inte stått här i dag, kanske till glädje
            för Twittervänstern, men mina barn hade mist sin far.
          </note>
          <note>
            Detta hände mig 2007 på en större byggarbetsplats inne på en
            av Sveriges största försvarsanläggningar. Byggherre var ett av
            Sveriges största byggföretag. Det var på vintern, och varslen
            duggade tätt. Priset på jobbet var pressat, så man valde att ersätta
            en del av arbetsstyrkan med arbetskraft från Polen, vilket inkluderade
            kranföraren. Det var en mycket duktig kranförare, en riktig yrkesman,
            som hantverkare från Polen ofta är – de är duktiga yrkesmän. Men
            det fanns ett problem: Han kunde inte svenska, och han förstod
            inte de ord och begrepp vi fått lära oss på Arbetsmiljöverkets
            utbildningar om vad som gäller på svenska byggarbetsplatser.
          </note>
          <note>
            Herr talman! Jag hade tur den gången. Men den turen hade inte
            två byggnadsarbetare i Hjorthagen den 4 november som avled efter
            en allvarlig arbetsplatsolycka med ungefär samma scenario som
            det jag beskrev.
          </note>
          <note>
            I dag är det konstaterat att språkförbistring orsakar flera allvarliga
            olyckor på våra arbetsplatser.
          </note>
          <note>
            Chefen för polisens miljöbrottsgrupp, Filippo Bassini, uttalade
            sig i tidningen Byggnadsarbetaren, som jag fortfarande prenumererar
            på fast jag inte får vara med i Byggnads längre. Han varnade kraftigt
            för och beskrev den utveckling vi nu ser och gav exempel på hur
            det kan se ut på en mångspråkig arbetsplats.
          </note>
          <note>
            Herr talman! Konstruktionsritningar och avtal på olika språk,
            handskrivna lappar som någon typ av översättningsunderlag – listan
            kan göras lång. Jag kan bara hålla med.
          </note>
          <note>
            Innan jag blev riksdagsledamot i denna församling jobbade jag
            i 25 år som resemontör inom ställningsbyggarbranschen. Det är
            ett av de tuffaste och hårdaste yrken man kan ha inom byggnadsbranschen.
            Jag har jobbat över hela Sverige, från Leksand i norr till Smygehuk
            i söder. Jag har med egna ögon sett den utveckling vi nu kan konstatera
            är ett faktum.
          </note>
          <note>
            I Sverige finns det krav på att vårdpersonal utan kunskaper i
            svenska ska få utbildning innan de får arbeta i Sverige. Många
            andra yrken kräver att man kan kommunicera på svenska för säkerhetens
            skull, till exempel busschaufförer och lokförare.
          </note>
          <note>
            Inom byggindustrin krävs ingenting mer än ett extremt lågt pris
            för att få entreprenaden.
          </note>
          <note>
            Herr talman! Min tanke och vision är att vi, samtliga partier
            i denna kammare, någon gång ska lägga ideologin åt sidan och gemensamt
            jobba för att kunna erbjuda en bättre arbetsmiljö på våra svenska
            arbetsplatser. Ingen arbetare, oavsett vilket land han eller hon
            kommer från, ska behöva riskera livet för att gå till sitt jobb.
          </note>
          <note>
            Herr talman! Härmed ställer jag mig bakom Sverigedemokraternas
            yttrande och förslag om utgiftsområde 14. Jag önskar samtliga
            en god och trevlig jul och ett gott nytt år.
          </note>
          <note>
            (Applåder)
          </note>
          <note type="speaker">
            Anf. 28 ALI ESBATI (V) replik:
          </note>
          <note>
            Herr talman! Egentligen skulle jag kunna nöja mig med att ställa
            en kort fråga till Magnus Persson: Vem är det du försöker lura?
            Jag ska försöka utveckla vad jag menar.
          </note>
          <note>
            Ni har i ert parti röstat nej till mer pengar till arbetsmiljöarbetet,
            och här står du och pratar om vikten av ett gott arbetsmiljöarbete.
          </note>
          <note>
            Ni har röstat nej till förbättring av arbetslöshetsförsäkringen,
            och här står du och pratar som om du stod på arbetarnas sida.
          </note>
          <note>
            Ni har röstat ned en budget där det väldigt tydligt framgår att
            regeringen och det parti som har stått upp och förhandlat om budgeten,
            det vill säga Vänsterpartiet, ser de stora problem som finns med
            implementeringen av olika direktiv i EU, ser de oerhört stora
            problem som finns inom vissa branscher på arbetsmarknaden där
            männis kor far illa och vill göra något åt det, nationellt, på
            EU-nivå och överallt där det dyker upp. Det har ni röstat ned.
          </note>
          <note>
            Ni har röstat emot ett budgetförslag som kommer från en regering
            med en tydlig förankring i den fackföreningsrörelse som är den
            enda garanten för att arbetet blir gjort på ett riktigt sätt.
            Ni gör det i egenskap av ett genuint fackföreningsfientligt parti
            – ideologiskt och dagspolitiskt.
          </note>
          <note>
            Vem är det du försöker lura, Magnus Persson? Är det dina väljare,
            är det folk som står i den här kammaren – vem är det du försöker
            lura?
          </note>
          <note type="speaker">
            Anf. 29 MAGNUS PERSSON (SD) replik:
          </note>
          <note>
            Herr talman! Jag försöker inte lura någon. Jag träffar mina väljare
            varenda dag jag är ledig härifrån. Jag besöker arbetsplatser,
            och jag besöker fabriker. Jag lurar ingen. Jag talar om hur sanningen
            ser ut.
          </note>
          <note>
            Ni valde själva att fälla er egen budget, Ali Esbati, när ni
            inte ville diskutera med Sverigedemokraterna. Vi räckte ut en
            hand till den rödgröna regeringen och ville diskutera sakfrågorna,
            men det ville inte ni. Ni slog dörren i ansiktet på oss, och vi
            valde därför att rösta ned en underfinansierad budget som är byggd
            på monopolpengar. Den är ett luftslott som tyvärr inte går att
            genomföra.
          </note>
          <note>
            (Applåder)
          </note>
          <note type="speaker">
            Anf. 30 ALI ESBATI (V) replik:
          </note>
          <note>
            Herr talman! Magnus Persson säger alltså att det var viktigare
            för Sverigedemokraterna att få stå på presskonferenserna och spela
            sitt maktspel än att få till den politik som de själva påstod
            inför sina väljare att de ville driva i Sveriges riksdag.
          </note>
          <note>
            Valet fanns där framför er vid voteringen, Magnus Persson. Ska
            man rösta på ett budgetförslag som ger mer pengar till arbetsmiljöarbetet
            eller emot det? Ska man rösta på ett budgetförslag som ger mer
            a-kasseersättning eller emot det?
          </note>
          <note>
            Det valet gjorde ni. Ni tyckte att det var viktigare att sätta
            er i en posi ­ tion där ni kunde föra era monomana diskussioner
            om vilka som egent ­ ligen tillhör den svenska kulturen eller
            inte och göra den typen av utspel än att faktiskt få till en förändring.
            Det fanns där framför er på bordet. Det är den situation som har
            uppstått.
          </note>
          <note>
            Du säger att ingen ville prata med er, Magnus Persson, och att
            det var därför ni ställde till med detta. Jag tror att det finns
            många i det här landet som nu är väldigt glada över att få höra
            vad det är ni vill och som gärna vill prata med er.
          </note>
          <note>
            Ni får gärna åka ut till de arbetsplatser som drabbas av varsel
            och förklara varför ni har sett till att människor som nu mister
            jobbet där inte får en bättre a-kassa.
          </note>
          <note>
            Ni får gärna försöka förklara i samtal med olika människor varför
            ni inte ville göra något åt den akuta krisen när det gäller arbetsmiljöinspektörer,
            som inte kan åka ut till byggarbetsplatser och göra de inspektioner
            som behövs.
          </note>
          <note>
            Detta är saker ni kommer att behöva förklara i samtal med många
            människor. Jag säger som en gammal arbetsmarknadsminister – inte
            från en rödgrön regering – påstås ha sagt: Lycka till!
          </note>
          <note>
            (Applåder)
          </note>
          <note type="speaker">
            Anf. 31 MAGNUS PERSSON (SD) replik:
          </note>
          <note>
            Herr talman! Jag ser inga problem med det över huvud taget, Ali
            Esbati.
          </note>
          <note>
            Problemet i den här kammaren är att det är för få människor här
            inne som har en uppfattning om hur det ser ut ute i verkligheten
            och som har arbetslivserfarenhet och dylikt.
          </note>
          <note>
            Jag behöver inte förklara för människor, för de vet vad det handlar
            om. Det är bara att se på en av de senaste opinionsmätningarna.
            Efter det att ni slog igen dörren i ansiktet på oss och inte ville
            diskutera med oss får Sverigedemokraterna nu 17,7 procent, medan
            Vänstern åker ned till 4,2. Förhoppningsvis lär vi inte stå här
            och debattera efter nyvalet.
          </note>
          <note>
            (Applåder)
          </note>
          <note type="speaker">
            Anf. 32 PATRIK BJÖRCK (S) replik:
          </note>
          <note>
            Herr talman! Det är lite lustigt att Magnus Persson säger att
            vi ska lägga ideologin åt sidan. Sverigedemokraterna ägnar hela
            sitt särskilda yttrande åt att trassla in sig i märkliga ideologiska
            krumbukter där de försöker dölja sin ideologiska bakgrund. Det
            är lite tragikomiskt.
          </note>
          <note>
            Sedan säger Magnus Persson att det är för lite verklighetsuppfattning
            här, men det är en spännande verklighetsuppfattning Magnus Persson
            står för. Den kan vi testa nu.
          </note>
          <note>
            Jag har några citat av Magnus Persson från tidigare debatter.
            Han har sagt att det är viktigt med svenska fackförbund och att
            de kan ta till konfliktåtgärder. Vi hörde tidigare i kammaren
            hur Magnus Perssons kamrat öste ut sitt hat mot svensk fackföreningsrörelse.
            Hur går det ihop? Det är en intressant fråga.
          </note>
          <note>
            Magnus Persson har också sagt här i kammaren att ”i stället för
            att som Socialdemokraterna flytta beslutanderätten till EU och
            Bryssel och låta dem bestämma över de svenska arbetsvillkoren
            vill Sverigedemokraterna att Sverige ska bestämma över svenska
            arbetsvillkor i Sverige”. Min nästa fråga är: Förstår Magnus Persson
            själv vad det är han säger?
          </note>
          <note>
            Det innebär, herr talman, att Magnus Persson här pläderar för
            att vi ska lämna Europasamarbetet. Men inte bara det – han pläderar
            för att vi ska lämna EES också. Då är vi där som jag sa i talar
            stolen – Magnus Persson vill ha någon sorts Nordkorea eller möjligen
            den enda stat i Europa som inte är medlem i EU och som inte vill
            bli medlem i EU, förutom Ryssland. Det är Magnus Perssons svar
            på svenska löntagares konkreta problem.
          </note>
          <note>
            Nu ska det blir spännande, herr talman. Jag ser fram emot Magnus
            Perssons verklighetsuppfattning.
          </note>
          <note type="speaker">
            Anf. 33 MAGNUS PERSSON (SD) replik:
          </note>
          <note>
            Herr talman! Jag vet inte om du hängde med i valrörelsen den
            sista tiden före valet, Patrik Björck. Då stod din egen statsminister,
            inte min, och knöt näven och sa: Vi ska riva upp Lavaldomen. Vi
            ska riva upp fördraget. Vi ska strida mot besluten. Vi vill ha
            myndighetsprövning. Thorwaldsson inom LO sa: Vi ska ta tillbaka
            myndighetsprövningen. Vi ska driva den frågan.
          </note>
          <note>
            Men hur blev det? Man satte sig med Miljöpartiet, och med svansen
            mellan benen fick man gå därifrån och ta tillbaka allt man hade
            lovat svenska arbetare – att svenska jobb först och främst ska
            gå till svenska arbetare. Så var det.
          </note>
          <note>
            Vi vill omförhandla fördraget i första hand – det är ingen hemlighet.
            Vi vill ha en folkomröstning om fortsatt medlemskap i EU – det
            är ingen hemlighet. Det står jag för, och det står partiet för.
          </note>
          <note>
            Du får dra vilka floskler du vill. Vi vet att vi har rätt. Det
            är bara att titta på opinionsmätningarna. Titta på hur svenska
            folket reagerar på den ansvarslösa politik som ni bedriver! Ni
            låter Miljöpartiet och Vänstern diktera villkoren på den svenska
            arbetsmarknaden.
          </note>
          <note>
            Er tid som arbetarparti ser jag som förbrukad. Jag är glad att
            jag tillhör Sverigedemokraterna, som kommer att bli det nya svenska
            arbetarpartiet.
          </note>
          <note>
            (Applåder)
          </note>
          <note type="speaker">
            Anf. 34 PATRIK BJÖRCK (S) replik:
          </note>
          <note>
            Herr talman! De floskler som Magnus Persson hör mig komma med
            här i talarstolen – det är viktigt att poängtera – är citat ur
            riksdagens protokoll av vad Magnus Persson har sagt.
          </note>
          <note>
            Jag kan naturligtvis hålla med om att det är mycket floskelbetonat,
            av det enkla skälet att Magnus Persson saknar kunskap. Magnus
            Persson vet över huvud taget inte vad han pratar om. Magnus Persson
            förstår inte innehållet i sina egna ord.
          </note>
          <note>
            Magnus Persson säger så här – nu citerar jag, herr talman: ”I
            stället för att som Socialdemokraterna flytta beslutanderätten
            till EU och Bryssel och låta dem bestämma över de svenska arbetsvillkoren
            vill Sverigedemokraterna att Sverige ska bestämma över svenska
            arbetsvillkor i Sverige.”
          </note>
          <note>
            Det förstår inte Magnus Persson. Men jag kan berätta för Magnus
            Persson att det innebär att Magnus Persson vill att Sverige ska
            lämna inte bara EU utan hela EES-samarbetet.
          </note>
          <note>
            Vad Magnus Persson inte har en aning om är att EU:s arbetsrätt
            var lika inträngande i svensk arbetsmarknad innan vi blev medlemmar
            i EU som efter. Vad Magnus Persson inte har en aning om är att
            Lavaldomen faller lika tungt in i den norska arbetsrätten som
            i den svenska.
          </note>
          <note>
            Magnus Persson har ingen som helst aning om vad han pratar om
            och kan naturligtvis inte – i avsaknad av kunskap – företräda
            svenska löntagare på ett seriöst sätt.
          </note>
          <note>
            Herr talman! Magnus Persson saknar all verklighetsuppfattning.
          </note>
          <note>
            (Applåder)
          </note>
          <note type="speaker">
            Anf. 35 MAGNUS PERSSON (SD) replik:
          </note>
          <note>
            Herr talman! Jag tycker att debatten börjar likna en pajasdebatt.
            Men så blir det när man ser att slaget är förlorat.
          </note>
          <note>
            Det är ganska pinsamt att se det stolta arbetarpartiet Socialdemokraterna
            – som jag har varit medlem i en gång i tiden, som min far och
            farfar, kommunpolitiker för Socialdemokraterna – väljer att ge
            upp arbetarpolitiken och låta extrema partier som Miljöpartiet
            och Vänstern diktera villkoren i svensk arbetsmiljöpolitik. Det
            tycker jag är ett hån mot svenska arbetare.
          </note>
          <note>
            Jag tycker att Socialdemokraterna ska skämmas.
          </note>
          <note>
            (Applåder)
          </note>
          <note type="speaker">
            Anf. 36 SERKAN KÖSE (S):
          </note>
          <note>
            Herr talman! Jag kan inleda med att säga att Patrik Björck är
            min fav orit – jag gillar honom .
          </note>
          <note>
            Herr talman! I går skrev Svenska Dagbladet om en ny attitydundersökning,
            Generation jobb , som jag har här. Den visar att väldigt många
            unga är motiverade att jobba och är beredda att gå långt för ett
            jobb. Bland annat är sju av tio beredda att flytta, men ännu värre
            är att hela 6 procent är beredda att riskera sin fysiska hälsa
            för ett bra jobb.
          </note>
          <note>
            Det säger något om situationen på arbetsmarknaden för unga. Detta
            bör vara en varningsklocka för oss. Vi måste ta situationen på
            allvar.
          </note>
          <note>
            Herr talman! Varje dag möter jag väldigt många ungdomar, utanför
            t-banan, i centrum eller på gården där jag bor. En sak har alla
            dessa ungdomar gemensamt: misstron till politiken och etablissemanget.
            Ungdomarna känner sig oftast glömda och inte sedda och drömmer
            om chansen till ett jobb.
          </note>
          <note>
            Därför är inte lösningen att sänka priset på arbete. Därför är
            inte lösningen att öka otryggheten för unga på arbetsmarknaden.
            I stället handlar det om allas rätt till en bra utbildning, en
            politik som skapar trygghet och ett näringsliv som är berett att
            ta in, lära upp och satsa på unga. Med tanke på ett påbörjat generationsskifte
            kommer detta att vara en nödvändighet och en framgångsfaktor för
            näringsliv, stat och kommuner.
          </note>
          <note>
            Så skapar vi också ett sammanhållet Sverige som motverkar segrega
            ­ tion, utanförskap och rasism.
          </note>
          <note>
            Herr talman! Det krävs tydliga reformer som inger hopp och framtidstro
            till alla ungdomar, reformer som bygger på möjligheten att få
            en bra och jämlik utbildning och ett meningsfullt arbete. Därför
            anser jag att utbildningskontrakt och traineejobb är viktiga insatser
            som dels ökar ungdomars anställbarhet, dels ger ungdomar möjlighet
            till meningsfullt arbete.
          </note>
          <note>
            Genom utbildningskontrakt ökar ungdomars anställbarhet. Vi vet
            att utbildning är nyckeln till framtidens jobb och konkurrenskraft
            men också till människors frihet att forma sina egna liv.
          </note>
          <note>
            En av de viktigaste orsakerna till ungdomars långtidsarbetslöshet
            är bristande utbildning. Därför är det utmärkt att ge unga arbetslösa
            som inte har fullföljt sin gymnasieutbildning möjlighet att studera
            vid kommunal vuxenutbildning och folkhögskola. Samtidigt bör man
            stötta unga till jobb och praktik och betona det egna ansvaret
            för att genom gymnasiekompetens göra sig anställbar.
          </note>
          <note>
            Herr talman! Genom traineejobb ökar ungdomars möjlighet till
            ett meningsfullt arbete. Det är en fantastisk möjlighet riktad
            till arbetslösa ungdomar inom vissa delar av välfärdssektorn.
            Traineejobben är viktiga inte bara för att motverka ungdomsarbetslösheten
            utan också för att öka personaltätheten i välfärdssektorn och
            därmed höja kvaliteten i verksamheten.
          </note>
          <note>
            I ett pressmeddelande den 23 oktober välkomnar fackförbundet
            Kommunals ordförande Annelie Nordström regeringens förslag på
            traineejobb och satsningar på att locka unga till omsorgsjobben.
            Annelie Nordström skriver: ”Vi ser traineejobben som ett viktigt
            verktyg både för att ge unga möjlighet till erfarenhet och utbildning,
            men också för att locka fler till jobb inom omsorgen.”
          </note>
          <note>
            Herr talman! För att vi ska få fler ungdomar att bli anställbara
            och skapa meningsfulla arbeten behöver samverkan stärkas mellan
            Arbetsförmedlingen och kommunerna. Därför tycker jag att det är
            föredömligt att arbetsmarknadsminister Ylva Johansson har inlett
            en kommundialog där hon träffar kommunföreträdare för att utbyta
            erfarenheter, ta del av goda exempel och se hur regeringen kan
            samverka och skapa nya former för att minska ungdomsarbetslösheten.
          </note>
          <note>
            Som kommunpolitiker anser jag att detta är viktiga möten. Jag
            hoppas att alla kommunföreträdare träffar Ylva Johansson och tar
            ett gemensamt ansvar för att komma åt ungdomsarbetslösheten.
          </note>
          <note>
            I detta sammanhang vill jag passa på att nämna min egen hemkommun
            Botkyrka som ett gott exempel på en kommun som har arbetat systematiskt
            med att bekämpa ungdomsarbetslösheten i samarbete med bland annat
            Arbetsförmedlingen.
          </note>
          <note>
            Herr talman! I Botkyrka har vi sedan 2010 en ungdomsgaranti som
            innebär att ingen mellan 18 och 25 år ska stå utan jobb, praktik
            eller utbildning. I Botkyrka erbjuds ungdomar insatser från dag
            ett, såsom coachning och uppföljning, så att de snabbare ska kunna
            komma ut i arbete eller studier och så att långtidsarbetslöshet
            ska förhindras. I en analys av insatserna som vi gjorde har vi
            kunnat konstatera att sju av tio är i jobb eller i studier efter
            det att ungdomsgarantin har tickat klart. Det finns säkert många
            liknande goda exempel ute i Sverige.
          </note>
          <note>
            Herr talman! Många ungdomar drömmer om att få sin första lön,
            att få möjlighet att flytta hemifrån, att teckna sitt första bostadskontrakt,
            att inte vara ekonomiskt beroende av mamma eller pappa och att
            få möjlighet att forma sin egen framtid. Men verkligheten i dag
            är att många ungas väg in på arbetsmarknaden kantas av stängda
            dörrar i stället för nya möjligheter.
          </note>
          <note>
            Arbetslösheten bland unga är omkring tre gånger högre än bland
            befolkningen i genomsnitt. Den höga ungdomsarbetslösheten gör
            att det tar lång tid innan många unga får in en första fot på
            arbetsmarknaden. Att inte efterfrågas på arbetsmarknaden och inte
            klara sin egen försörjning innebär att det blir svårt att skaffa
            egen bostad och bilda familj. Det blir helt enkelt omöjligt att
            få en bra start på vuxenlivet.
          </note>
          <note>
            Nästan en fjärdedel av den ungdomsgeneration som nu närmar sig
            vuxenlivet har inte fått den chansen. Ungdomsarbetslösheten är
            därför framtidshoppets värsta fiende.
          </note>
          <note>
            Herr talman! Historien lär oss att vi ingenting lär oss av historien,
            sa den tyske filosofen Friedrich Hegel. Det citatet passar utmärkt
            för att sammanfatta Alliansens arbetsmarknadspolitik.
          </note>
          <note>
            Inget nytt kommer fram. Beprövade och verkningslösa åtgärder,
            såsom fortsatt sänkning av arbetsgivaravgifter, ska försvaras
            till varje pris.
          </note>
          <note>
            Det är en generell nedsättning av socialavgifter för unga. Det
            är en generell åtgärd som inte är effektiv och som har kritiserats
            av bland annat Riksrevisionen och IFAU. Detta har prövats sedan
            2007, och med facit i hand kan vi säga att det inte ger någon
            framtidslösning. Det är dessutom dyrt. De få jobb som kan ha skapats
            kostar det som motsvarar hela lönekostnaden för tre fyra anställda
            per nytt jobb. Det är med andra ord ingen genialisk lösning. Därför
            anser jag att det är viktigt att se över tidigare beprövade metoder.
          </note>
          <note>
            Herr talman! Sveriges unga förtjänar att få möta en framtid fylld
            av hopp, arbete och möjligheter – inte av arbetslöshet och stängda
            dörrar. Därför hänvisar jag till det särskilda yttrandet av Socialdemokraterna,
            Miljöpartiet och Vänsterpartiet.
          </note>
          <note>
            Avslutningsvis: Som stolt svensk kurd vill jag önska alla en
            god jul och ett gott nytt år.
          </note>
          <note type="speaker">
            Anf. 37 MAGNUS MANHAMMAR (S):
          </note>
          <note>
            Herr talman! När det handlar om insatser på det arbetsmarknadspolitiska
            området fanns det ett helt batteri av bra och konkreta förslag
            i regeringen Löfvens budget, till exempel höjd a-kassa, nedläggning
            av fas 3, 90-dagarsgaranti för unga, som vi precis hörde diskuteras
            här, stora satsningar på en bättre arbetsmiljö och krav på kollektivavtal
            vid all offentlig upphandling. Dessa förslag var centrala för
            vår budget och för alla de förbättringar som vi ville genomföra
            i Sverige. Det är ingen nyhet att våra viktigaste mål och krav
            helt enkelt handlar om att skapa fler jobb och bättre arbets-
            och livsvillkor för alla som bor i Sverige.
          </note>
          <note>
            Den 3 december röstades emellertid vår budget ned. De förbättringar
            som oerhört många människor hade längtat efter blev aldrig av.
            De partier som grusade så många människors förhoppningar om ett
            bättre 2015 var Folkpartiet, Centerpartiet, Kristdemokraterna,
            Moderaterna och Sverigedemokraterna.
          </note>
          <note>
            Alliansen är tydlig med vilken arbetsmarknadspolitik man driver.
            Sverigedemokraterna däremot gick till val just på höjd a-kassa,
            på en nedläggning av fas 3, på satsningar på jobb för unga, utökat
            arbetsmiljöarbete och krav på kollektivavtal. Ändå valde partiet
            att den 3 december rösta emot all den politik som innebar dessa
            saker och som skulle göra detta till verklighet. Man röstade för
            en politik som innebar en svag a-kassa, färre arbetsmiljöinspektörer,
            uteblivna jobbsatsningar för unga och fortsatta problem med att
            kunna kräva svenska kollektivavtal på svensk arbetsmarknad.
          </note>
          <note>
            Dessutom röstade Sverigedemokraterna för en högerpolitik som
            ger mest pengar till dem som redan har mest – en omvänd Robin
            Hood-politik.
          </note>
          <note>
            Mot denna bakgrund är Sverigedemokraternas arbetsmarknadspolitiska
            program och vallöften enbart tomma ord. Därför, Sven-Olof Sällström
            och Magnus Persson, vill jag veta varför ni röstade för att försämra
            för Sveriges arbetare.
          </note>
          <note>
            I synnerhet du, Magnus Persson, har nyss här talat om hur viktigt
            arbetsmiljöarbetet är. Varför röstade du för en sämre arbetsmiljö
            den 3 december?
          </note>
          <note>
            Dessa frågor vill jag ha svar på från Sverigedemokraterna.
          </note>
          <note>
            (Applåder)
          </note>
          <note type="speaker">
            Anf. 38 MAGNUS PERSSON (SD) replik:
          </note>
          <note>
            Herr talman! Som jag sade i det tidigare replikskiftet var det
            Magnus Manhammars parti och samarbetspartier som själva valde
            denna utveck ­ ling genom att på ett nonchalant sätt slå dörren
            i ansiktet på Sverigedemo ­ kraterna när vi bjöd in till förhandling
            och diskussion och genom att dra fram rasistkortet som är det
            enda kort som ni har att dra. Det har ni dragit sedan urminnes
            tid . Men det biter inte längre.
          </note>
          <note>
            Vi bjöd in till en diskussion. Vi kunde ha diskuterat dessa frågor,
            men det ville ni inte. Ni ville hellre chansa på att få ett passivt
            stöd från borgerliga partier.
          </note>
          <note>
            Du har fått ditt svar, Magnus Manhammar. Felet är ditt eget partis,
            ingen annans.
          </note>
          <note type="speaker">
            Anf. 39 MAGNUS MANHAMMAR (S) replik:
          </note>
          <note>
            Herr talman! Jag är inte nöjd med det svar jag fick från Magnus
            Persson. Sverigedemokraterna verkar ha en föreställning om att
            de kan lura svenska arbetare. Men då Sverigedemokraterna tryckte
            på nej-knappen den 3 december fick det också konsekvenser.
          </note>
          <note>
            Svenska folket såg fram emot trygga anställningar och en starkare
            a-kassa. Det röstade ni bort. 5 000 undersköterskor skulle skickas
            ut i Sverige, bland annat för att äldre skulle ha personal som
            inte bara gör deras vardag dräglig utan faktiskt värdig. Detta
            röstade ni bort. 100 miljoner skulle satsas på arbetsmiljöarbete
            för att skapa säkrare och tryggare arbetsplatser i Sverige. Det
            röstade ni också bort.
          </note>
          <note>
            Därför undrar jag: Vad tänker Sverigedemokraterna säga till de
            industriarbetare som precis har blivit av med jobbet och nu tvingas
            sälja hus och hem? Vad tänker Sverigedemokraterna säga till undersköterskan
            som håller på att både bränna och slita ut sig på grund av en
            helt ohållbar arbetsmiljö? Och vad tänker Sverigedemokraterna
            säga till de byggnadsarbetare, som Magnus Persson själv, som har
            sett sina arbetskamrater skadas eller till och med dö på grund
            av brister i arbetsmiljöarbetet?
          </note>
          <note>
            För mig är Sverigedemokraterna svaren skyldiga.
          </note>
          <note type="speaker">
            Anf. 40 MAGNUS PERSSON (SD) replik:
          </note>
          <note>
            Herr talman! Det svaret är ganska enkelt. Jag tänker säga till
            dem allihop: Det är synd att Sveriges största parti svek er och
            inte ville ta debatten med det tredje största partiet i Sverige
            med 800 000 väljare utan vände ryggen åt det.
          </note>
          <note>
            Efter den senaste mätningen tror jag att vi är uppe i 1,1 miljoner
            väljare. Ni valde att vända alla dessa invånare ryggen genom att
            slå dörren i ansiktet på oss på ett typiskt socialdemokratiskt
            härskarmanér. Det håller inte längre i Sverige. Det är andra tider
            nu.
          </note>
          <note type="speaker">
            Anf. 41 MAGNUS MANHAMMAR (S) replik:
          </note>
          <note>
            Herr talman! Efter att ha hört dessa ord från Magnus Persson
            är det uppenbart för alla oss som lyssnar här att Sverigedemokraternas
            arbetsmarknadspolitik är enba rt tomma ord. Partiet har skrivi
            t ett antal förslag på ett papper, men har i själva verket aldrig
            haft för avsikt att genomföra dem. Detta förvånar mig inte, eftersom
            jag själv har läst både Sverigedemokraternas politiska program
            och deras principprogram. I ett stycke i Sverigedemokraternas
            principprogram talar man just om arbetsmarknaden. Det är ett oerhört
            klargörande stycke om hur Sverigedemokraterna faktiskt har agerat
            just här i riksdagen. Jag ska läsa upp ett stycke från Sverigedemokraternas
            principprogram mellan 2005 och 2011, som i dag är något förkortat.
            Där står följande:
          </note>
          <note>
            Målsättningen är att kunna tillvarata nationens samlade intressen.
            Avsaknaden av ideologiska bindningar och bevakande av särintressen
            på området gör att partiets politiska inriktning kan komma att
            skifta beroende på underliggande förutsättningar, politiska förändringar
            och konjunkturläge.
          </note>
          <note>
            Vad innebär egentligen denna text? Jo, Sverigedemokraterna kan
            när som helst tycka vad som helst inom det arbetsmarknadspolitiska
            området. Någon grundläggande syn på arbetsmarknaden har de inte.
            Sverigedemokraterna har inget intresse av en starkare a-kassa.
            De har inget intresse av en säkrare arbetsmiljö eller av att slå
            vakt om kollektivavtalen. Sverigedemokraternas enda intresse är
            att få peka ut vem som får tillhöra nationen. Deras mest grundläggande
            politik är just hatet mot dem som är eller tycker olika, mot dem
            som enligt Sverigedemokraterna inte passar in. Det är en politik
            som förföljer människor och förstör för alla som arbetar i Sverige.
            Därför är en röst på Sverigedemokraterna också en röst på Sveriges
            mest arbetarfientliga parti, ett parti som man aldrig kan lita
            på.
          </note>
          <note>
            (Applåder)
          </note>
          <note type="speaker">
            Anf. 42 SVEN-OLOF SÄLLSTRÖM (SD) replik:
          </note>
          <note>
            Herr talman! Magnus Manhammar ställde en rad frågor, och han
            ska få en rad svar.
          </note>
          <note>
            Precis som min kollega just anförde vill jag säga att om Socialdemokraterna
            verkligen hade velat ha igenom sin arbetsmarknadspolitik hade
            de kunnat få det. De hade kunnat kom ma till oss med utsträckt
            hand och samtalat om arbetsmarknadspolitiken, precis som de har
            gjort med alla andra partier, och frågat om vi är beredda att
            förhandla. Jag kan lova dig att ni hade fått igenom politiken
            om ni hade förhandlat med oss. Men det var ni inte beredda att
            göra.
          </note>
          <note>
            I stället förhandlade Socialdemokraterna med Miljöpartiet och
            Vänsterpartiet. De frångick löftet till sina egna väljare om att
            åter myndighetspröva arbetskraftsinvandringen. De missköter sitt
            uppdrag i EU när det till exempel gäller att se till att transportnäringen
            får vettiga och bra villkor när de inte ens orkar gå till transportutskottets
            möten. Det är socialdemokratisk politik.
          </note>
          <note>
            I stället fick vi Miljöpartiets politik med stopp för viktiga
            infrastruktursatsningar, med ökade pålagor för svenska företag,
            med en bristfällig energipolitik som innebär stora risker för
            svensk basnäring i framtiden och med höjda skatter som enligt
            er egen budget, tvärtemot vad du själv sade, skulle ha minskat
            antalet jobb och minskat tillväxten. Det är verkligheten, Magnus
            Manhammar.
          </note>
          <note type="speaker">
            Anf. 43 MAGNUS MANHAMMAR (S) replik:
          </note>
          <note>
            Herr talman! Jag tackar för svaren, Sven-Olof Sällström. Det
            är bra att vi får klargöranden i fråga om detta. Det är lite synd
            att du verkar ha missuppfattat vår politik, eller kanske inte
            ens har läst våra förslag. I vår budg etproposition skriver vi
            just att vi kräver kollektivavtal för alla som arbetar på svensk
            arbetsmarknad. Vi kräver kollektivavtal för utländsk arbetskraft
            och för svensk ar betskraft i Sverige. Det är det som håller på
            att hända och som regeringen håller på att driva. Det var därför
            det var toppmöte om just arbetsmarknadsfrågor i Sverige häromveckan
            med representanter från både Tyskland och Österrike. Detta är
            frågor som vi tar på allra största allvar.
          </note>
          <note>
            Om Sverigedemokraterna hade menat allvar med att göra någonting
            kring frågorna på arbetsmarknaden hade ni tagit chansen. Jag har
            en lista på flera saker ni redan under den förra mandatperioden
            vägrade rösta för, och jag kan läsa upp några av de saker ni redan
            har röstat emot.
          </note>
          <note>
            Under förra mandatperioden röstade ni emot att fas 3 skulle läggas
            ned, och ni röstade emot att vi skulle ha en nollvision mot dödsolyckor
            i arbetslivet. Ni röstade emot att förstärka arbetslivsforskningen.
            Ni röstade emot regler som skulle underlätta för visstidsanställda
            att få tillsvidareanställning, och ni röstade emot rätten att
            jobba heltid. Ni röstade emot skatteavdrag för den fackliga avgiften,
            och sist men inte minst röstade ni emot en arbetsskadeförsäkring
            som skulle bli mer jämställd.
          </note>
          <note>
            Tar man inte ansvar för saker är det klart att man kan rösta
            precis som man vill. Sverigedemokraterna tar inte ansvar för någonting
            förutom sin politik som hetsar mot särskilda grupper i samhället.
            Ni har ingen arbetsmarknadspolitik. Precis som utskottets ordförande
            inledde hela debatten med att säga erkänner ni inte ens konflikten
            mellan arbete och kapital. Det enda som är viktigt för er är lojalitet
            mot nationen, och det gör att ni inte har någon arbetsmarknadspolitik.
          </note>
          <note>
            Det spelar ingen roll vad ni tycker, för ni tänker inte genomföra
            det ändå.
          </note>
          <note>
            (Applåder)
          </note>
          <note type="speaker">
            Anf. 44 SVEN-OLOF SÄLLSTRÖM (SD) replik:
          </note>
          <note>
            Herr talman! Magnus Manhammar glömde myndighetsprövningen av
            arbetskraftsinvandring, och det förstår jag att han gjorde. Det
            var ett väldigt tydligt löfte till väljarna från Stefan Löfven,
            som man nu har frångått. Man har svikit de socialdemokratiska
            väljarna även på den punkten.
          </note>
          <note>
            Nu vill ni dock ha igenom er politik. Ja, löftet från oss att
            förhandla och vara delaktiga i en förhandling kvarstår ju. Vi
            kan komma överens här och nu om er arbetsmarknadspolitik. Vi kan
            komma överens om mycket i politisk väg. Stäng inte de dörrarna!
            Vi kan öppna dem igen, om du nu menar allvar med det du säger,
            Magnus Manhammar. M en det gör du inte, eller hur?
          </note>
          <note>
            Sedan räknar du upp en massa saker vi ska ha röstat nej till
            under förra mandatperioden. Det är att göra det väldigt enkelt
            för sig. I huvuddelen av det du räknade upp har vi egna reservationer
            och egna förslag i betänkandena, så vi har röstat på våra egna
            förslag. För att bara ta ett exempel, alltså utan att gå igenom
            det som du har gjort och skriva en lista, hade ni under förra
            mandatperioden möjlighet att höja taket i a-kassan. Ni avstod
            dock från att göra detta tillsammans med oss.
          </note>
          <note>
            Det är sanningen, Magnus Manhammar, och den kommer ni inte undan.
          </note>
          <note>
            (Applåder)
          </note>
          <note type="speaker">
            Anf. 45 MAGNUS MANHAMMAR (S) replik:
          </note>
          <note>
            Herr talman! Sanningen är den att vi aldrig kommer att samarbeta
            med ett fascistiskt parti. Det kommer vi aldrig att göra. Det
            är sanningen.
          </note>
          <note type="speaker">
            (SVEN-OLOF SÄLLSTRÖM (SD):
          </note>
          <u who="unknown" xml:id="i-e43c141c671e7807-1">
            <seg>
              I rest my case.)
            </seg>
          </u>
          <note>
            Sverigedemokraterna har likväl möjlighet att rösta på olika förslag,
            precis som ni redan har gjort i kammaren, men ni måste också ta
            ansvar för hur ni röstar. Finns det förslag som skulle hjälpa
            Sveriges arbetstagare kan man rösta på dem. Man kan inte bara
            säga att ingen vill prata med en. Vi pratar och diskuterar här
            just nu, men vi kommer aldrig att samarbeta med er. Ni är ett
            fascistiskt parti med en odemokratisk ideologi, så det är klart
            att vi inte kommer att samarbeta med er. Det är mitt löfte till
            svenska folket: Det kommer aldrig att hända.
          </note>
          <note>
            Du talar om myndighetsprövni ng och att det skulle tas in när
            det gäller utländsk arbetskraft och den typen av saker, Sven-Olof
            Sällström. Det kan man säkert tycka att man vill, men vi som är
            från arbetarrörelsen driver en linje att det ska förhandlas med
            parterna på den svenska arbetsmarknaden. Det är den svenska modellen.
            Ni driver förslag på förslag där staten ska avgöra vilken arbetsmarknadspolitik
            som ska finnas. Det är inte den typen av politik vi driver, utan
            vi menar att arbetsmarknadens parter ska ha det sista ordet i
            detta.
          </note>
          <note>
            Ditt parti erkänner inte konflikten mellan arbete och kapital,
            Sven-Olof Sällström. Jag vill återigen läsa upp ett citat, bara
            för att förtydliga och verkligen beskriva er politik på det här
            området. Citatet kommer från din företrädare Per Björklund, som
            var arbetsmarknadsansvarig och även partikassör i ert parti. Han
            avgick för två år sedan. Det här har han sagt om klassamhället:
          </note>
          <note>
            ”Klassamhället, vi har inte funderat över det, vi tänker inte
            i de banorna. Klass är inget vi funderar över. – – – Att generellt
            säga att det finns en motsättning mellan arbete och kapital, det
            gör jag inte. Det är mer en ideologisk fundering, och sådana ägnar
            jag mig inte åt särskilt mycket.”
          </note>
          <note>
            (Applåder)
          </note>
          <note type="speaker">
            Anf. 46 EVA-LENA JANSSON (S):
          </note>
          <note>
            Herr talman! Allt har nästan sagts om regeringens arbetsmarknadspolitik,
            men jag tänkte ändå ta tillfället i akt och citera regeringsförklaringen.
            Frågor som rör tillgänglighet är nämligen också viktigt. Så här
            står det i regeringsförklaringen:
          </note>
          <note>
            ”Personer med funktionsnedsättning ska ha möjlighet att verka
            i vardagen på lika villkor vad gäller delaktighet och tillgänglighet.
            Ett nationellt regelverk och ett samlat huvudmannaskap för hjälpmedel
            tas fram. Den nya lagen om otillgänglighet som diskrimineringsgrund
            ses över och breddas. Hinder för människors delaktighet i samhället
            ska rivas. Det är en fråga om jämlikhet och rättvisa.”
          </note>
          <note>
            För några veckor sedan var jag och träffade handikapporganisationerna.
            Där hade man satt upp en lapp där man skulle beskriva vad som
            var positivt med det som hänt under 2014, och man skrev: Det är
            rekord i funktionshinderspolitik i regeringsförklaringen. Man
            var alltså väldigt positiv.
          </note>
          <note>
            Sverige behöver ett modernt, hållbart och rättvist arbetsliv.
            Regeringens ungdomsgaranti skulle omfatta alla arbetslösa ungdomar
            – alla arbetslösa, alltså såväl tjejer som killar, såväl födda
            i Sverige som födda i andra länder och ungdomar såväl med som
            utan funktionshinder. Det är viktigt att se personer med funktionsnedsättning
            som en tillgång på arbetsmarknaden och inte som ett hinder, vilket
            en del på arbetsmarknaden gör. Vi tycker att det är viktigt att
            ha en bra arbetsmarknadspolitik för alla på arbetsmarknaden.
          </note>
          <note>
            Tidigare har arbetsmiljöarbetet och de satsningar regeringen
            ville göra nämnts. De hade haft stor betydelse för framför allt
            kvinnors arbetsmiljö. En nyligen redovisad undersökning visar
            att unga kvinnor far sämst i dagens arbetsmiljö. De känner olust
            inför att gå till jobbet, och var fjärde ung kvinna har svårt
            att sova på grund av jobbet. Stressen i arbetslivet har ökat,
            och det har också de otrygga anställningarna gjort. Vi ser hur
            det här breder ut sig i hela arbetslivet – otrygghet, stress och
            press.
          </note>
          <note>
            Precis som Raimo Pärssinen tidigare nämnde är den psykiska belastningen
            i arbetslivet väldigt tuff, enligt Unionens barometer över arbetsmiljöarbetet.
            Vi ser hur arbetsmiljön blir allt sämre på många arbetsplatser.
            Det är tidspress och för få som ska göra allt mer. Vi har också
            nåtts av upprop från fackförbundet Seco och deras medarbetare
            på Posten. De säger: Nu är det nog! Nu räcker det. Vi klarar inte
            det här längre.
          </note>
          <note>
            Om man inte kan se att ett starkt arbetsmiljöarbete – ett starkt
            arbetsmiljöverk – skulle kunna vara med och bidra till att förbättra
            arbetsmarknaden förstår inte jag hur man tänker från den borgerliga
            sidan och från Sverigedemokraterna. Satsningarna på Arbetsmiljöverket
            var viktiga, och jag har svårt att förstå hur ni kan argumentera
            för att ni verkligen har fattat beslut om att dra ned på de satsningar
            regeringen ville göra.
          </note>
          <note>
            Satsningarna var viktiga, och de hade kunnat göra skillnad. Framför
            allt hade vi fått fler inspektörer som kunde komma ut på arbetsmarknaden
            och hjälpa till på de arbetsplatser där vi ser problem. Vi hade
            också kunnat se hur forskning om kvinnors arbetsliv och arbetsmiljö
            hade kunnat förbättras. Att den borgerliga riksdagsledamotsgruppen
            och Sverigedemokraterna är emot dessa satsningar är faktiskt obegripligt,
            herr talman.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 16 .)
          </note>
          <note>
            § 12 Utbildning och universitetsforskning
          </note>
          <note>
            Utbildningsutskottets betänkande 2014/15:UbU1
          </note>
          <note>
            Utgiftsområde 16 Utbildning och universitetsforskning (prop.
            2014/15:1 delvis)
          </note>
          <note>
            föredrogs.
          </note>
          <note type="speaker">
            Anf. 47 LENA HALLENGREN (S):
          </note>
          <note>
            Herr talman! Naturligtvis hänvisar jag våra ställningstaganden
            till det särskilda yttrande som finns redovisat i UbU1.
          </note>
          <note>
            Det är en märklig dag, tycker jag. En koalition bestående av
            Moderaterna, Centern, Folkpartiet och Kristdemokraterna får igenom
            sitt budgetförslag tack vare Sverigedemokraterna. Vi har de senaste
            veckorna hört flera alliansföreträdare säga att riksdagen nu har
            röstat för rätt budget men att det fortfarande är fel regering.
            Helt ärligt – kom inte och påstå att ni inte ska göra er beroende
            av Sverigedemokraterna när ni med glädje tar emot stödet från
            49 sverigedemokrater här i kammaren!
          </note>
          <note>
            Sverigedemokraterna visar sig vara ett parti som struntar både
            i praxis och principer för ett fungerande arbete i riksdagen och
            i sina egna utfärdade vallöften, för att i stället profitera på
            den ökade ojämlikheten i samhället och människors rädsla för utanförskap.
            De har en vass udd ständigt riktad mot människor som flyr krig,
            förföljelse och tortyr. SD påstår sig göra det för att kunna åstadkomma
            en kraftigt minskad invandring i den riktning som 13 procent av
            väljarna röstat fram. Demokrati? Knappast!
          </note>
          <note>
            Herr talman! Jag hoppas av hela mitt hjärta att vi förmår se
            alla människor som individer och att vi med nyfikenhet ser möjligheterna
            med ett globaliserat och mångkulturellt samhälle. Jag önskar så
            att vi inte tillåter sikten skymmas av en slöja, av ett svåruttalat
            namn, av sexuell läggning eller helt enkelt av att någon är olik.
          </note>
          <note>
            Detta sagt om Sverigedemokraterna, som trots allt bara nyttjar,
            om än huvudlöst, den vågmästarposition som de ges av oss övriga
            partier och framför allt av dem som klamrar sig fast i blockpolitiken.
            Men skillnaderna mellan riksdagens partier är tydliga.
          </note>
          <note>
            Herr talman! Vi ska möta framtiden med mer kunskap, inte mindre.
            Det kräver tidiga insatser, utbildning av speciallärare, mindre
            barngrupper och fler lärare. Det kräver ett gymnasium som ger
            unga tillräckliga kunskaper för att både få ett arbete och bli
            samhällsmedborgare.
          </note>
          <note>
            Men det tar inte slut där. Det krävs vuxenutbildning, eftergymnasiala
            yrkesutbildningar och högskola och universitet som tillåts växa
            för att möta allt fler. Det är inte här vi ska spara eller hålla
            igen. Det är i utgiftsområde 16 vi satsar för framtiden.
          </note>
          <note>
            Under alliansens åtta år vid makten gjordes blygsamma satsningar
            på skola och utbildning, framför allt om vi jämför med de 120
            miljarder som fanns till skattesänkningar.
          </note>
          <note>
            Nu svarar Alliansen däremot upp mot de satsningar som regeringen
            presenterade i budgetpropositionen. Tack vare regeringens ambitionshöjning
            blir resultatet ökade resurser till skolan kommande budgetår.
            Det är bra; det behöver skolan.
          </note>
          <note>
            Men satsningarna hade blivit annorlunda med regeringens budget,
            och på några års sikt hade skillnaden varit betydande. Den här
            debatten hade kunnat handla om regeringens förslag för att locka
            fler till bristyrket för ­ skollärare, om resurser till fortbildning
            för desamma, om förskolechefslyft och om statsbidrag för att åstadkomma
            mindre grupper.
          </note>
          <note>
            I stället tvingas jag konstatera att Alliansen i sin budget anslår
            127 miljoner mindre än regeringen i fortbildningsmedel. Betydligt
            mindre medel avsätts till att vidareutbilda tillsvidareanställda
            i förskoleklass för att de ska bli lärare.
          </note>
          <note>
            Det är faktiskt en unik kompetens att vara just förskollärare.
            Det är tråkigt att ni inte ser det. Fortbildning i sitt yrke behöver
            alla, och att se värdet med olika pedagogprofessioner är viktigt.
          </note>
          <note>
            Herr talman! Jag skulle kunna berätta hur regeringens budget
            hade erbjudit möjlighet att utveckla samverkansprogram på skolor
            som har svårt att nå målen. Och jag hade verkligen sett fram emot
            att avskaffa bidraget till dem som har råd att köpa privat läxhjälp
            för att i stället göra läxhjälp till en del av skolans uppdrag
            eftersom detta bidrag är så genuint feltänkt, orättvist och går
            emot allt vad som är grunden i svensk välfärd där den som har
            minst får mest, inte tvärtom.
          </note>
          <note>
            Resurser till en jämlik skola krävs då skillnaderna i svensk
            skola ökar mellan elever och mellan skolor.
          </note>
          <note>
            Jag tror att många med mig hade glatts åt satsningar på yrkescollege
            för bättre kvalitet i gymnasieskolans yrkesprogram liksom tydliga
            ambi ­ tioner om en gymnasieskola för alla, på riktigt.
          </note>
          <note>
            När jag i går kunde ta del av Skolverkets granskning och se att
            andelen elever med godkänd yrkesexamen minskar med Gy 20ll blev
            jag ännu mer övertygad om detta. Skälet till att yrkescollege
            strukits i Alliansens budget är i alla fall för mig högst oklart.
            Kanske får vi en förklaring i dagens debatt.
          </note>
          <note>
            En gymnasieskola med målsättningen ”allt färre avhopp” är för
            regeringen en prioriterad fråga. Att på 2000-talet möta arbetslivet
            utan fullständigt gymnasium är att vara i ständigt underläge.
            Fullgjort gymnasium är helt enkelt en grundläggande kompetens.
            Vi måste på olika sätt göra detta möjligt. Jag hoppas att vi är
            ense om problematiken, att vi delar ambitionen och att vi gör
            gemensamma ansträngningar framöver.
          </note>
          <note>
            Även högskolebehörighet efterfrågas av såväl arbetsgivare som
            elever. De är alla medvetna om kunskapssamhällets krav på att
            ständigt lära nytt.
          </note>
          <note>
            Herr talman! Viktigt att nämna i budgetdebatten är regeringens
            avisering inför 2016 av 3 miljarder för att möjliggöra ett lyft
            för lärarlönerna. Det är en nationell samling för läraryrket.
            Kritiken mot förslaget var i valrörelsen stark från framför allt
            folkpartiledaren Jan Björklund.
          </note>
          <note>
            Min förhoppning, och jag vet att den delas av den samlade lärarkåren,
            är förstås att satsningen ändå blir av. Än så länge har Alliansen
            inte uttryckt något stöd, så utgången av extravalet blir avgörande
            även i denna fråga. Att vi tar steg mot höjda lärarlöner och lägger
            ännu en pusselbit kommer att krävas för att göra läraryrket mer
            attraktivt.
          </note>
          <note>
            Budgeten kan läsas även på andra ledder. Jag konstaterar en bristande
            tilltro till professionen i Alliansens förslag.
          </note>
          <note>
            Varför neddragningar på lärarnas fortbildning?
          </note>
          <note>
            Varför så tvärsäkert slå fast att det är just dubbelt så många
            förstelärare som är lösningen för de skolor som har svårt att
            nå målen? Det är inget fel på förstelärare, men är det det absolut
            bästa receptet? Vad säger lärare och skolledare?
          </note>
          <note>
            Varför inte öka satsningen på elevhälsa, givetvis för elevernas
            skull men också för att se till att blir bättre förutsättningar
            att arbeta i skolan där olika professioner gör sin del?
          </note>
          <note>
            Varför inte våga låta professionen ha en uppfattning om mängden
            na ­ tionella prov, som upptar kanske så mycket som en termin
            av undervis ­ ningstiden i årskurs 3–9?
          </note>
          <note>
            Varför nej till Skolforskningsinstitutets utvecklingsuppdrag?
            Jag tror att det hade varit väldigt välkommet, inte minst hos
            professionen.
          </note>
          <note>
            Varför måste betyg i årskurs 4 utredas vidare när uppgörelsen
            om betyg i årskurs 6 knappt har genomförts, än mindre utvärderats,
            när det saknas stöd i forskningen och när kritiken från berörd
            profession är synnerligen stark?
          </note>
          <note>
            Varför inte bidra till ökad attraktivitet genom miljarder till
            höjda lärarlöner?
          </note>
          <note>
            Varför måste förskollärare i förskoleklass vidareutbildas till
            grundskollärare? Vad är felet med den pedagogiska inriktning vi
            har valt och skolformen förskoleklass?
          </note>
          <note>
            Kan då skolan, lärarna, eleverna och föräldrarna räkna med att
            skolpolitiken tillåts ta stor plats även i den kommande valrörelsen?
            Förväntningarna har inte blivit mindre de gångna tre månaderna,
            behovet har inte minskat och resultaten har inte förändrats, så
            svaret är ja, vi måste helt enkelt bestämma oss för det.
          </note>
          <note>
            Avslutningsvis, herr talman: När OECD besökte utskottet sa de
            ungefär så här, fritt översatt: Vi har aldrig sett något liknande.
            Skolans styrning är obefintlig, och alla skyller på någon annan.
          </note>
          <note>
            Jag menar att tydlighet, arbetsro och tilltro till professionen
            är avgörande för framgång. För detta krävs breda överenskommelser,
            inte bara mellan partier som förhandlar utan mellan partier som
            samverka r med professionen och vågar ta del av forskning och
            erfarenhet.
          </note>
          <note>
            Barnen och eleverna hade behövt ett år av handlingskraft och
            utveck ­ lingsarbete. I stället blir det ett förlorat år med otydlighet
            och osäkerhet.
          </note>
          <note>
            Därför bekymrar mig Alliansens dogmatiska förhållningssätt till
            betyg i fyran, till att förskoleklassen ska bli skola och till
            att omdömen ska ges i ordning och uppförande bara för att det
            för tillfället kan finnas en majoritet.
          </note>
          <note>
            Skolan är viktigare än så. Skolan längtar efter S – satsningar,
            samsyn och studiero.
          </note>
          <note>
            (Applåder)
          </note>
          <note type="speaker">
            Anf. 48 STEFAN JAKOBSSON (SD):
          </note>
          <note>
            Herr talman! Sverigedemokraterna ställer sig bakom sitt särskilda
            yttrande.
          </note>
          <note>
            Hela veckan har vi debatterat, men nu har vi äntligen kommit
            till den viktigaste debatten. Utan utbildning hade de andra utskotten
            nämligen inte haft något att diskutera över huvud taget.
          </note>
          <note>
            Grunden för välfärden läggs i skolan. För att återerövra de topplaceringar
            vi har haft i internationella undersökningar på alla nivåer behöver
            vi satsa på skolan med ordentliga pengar, inte småsmulor.
          </note>
          <note>
            Tyvärr valde de andra partierna att inte rösta på Sverigedemokraternas
            budgetramar, vilket gjorde att alla våra satsningar gick om intet.
            Jag avser ändå att lyfta fram dem inför ett möjligt extra val.
          </note>
          <note>
            Vad är det då som har förstört och ätit upp skolan inifrån? Jag
            har själv varit lärare under många år och sett effekterna av olika
            beslut. Lyssnar jag på mina lärarkolleger, skolledare och ledande
            debattörer kommer jag fram till några orsaker. Jag tänker räkna
            upp några av dem.
          </note>
          <note>
            Kommunaliseringen av skolan 1991 är troligtvis en av de största
            orsakerna. Kommunerna kan tyvärr inte låta bli att stjäla av kakan.
            De fick pengar men dåliga direktiv för hur de skulle agera med
            pengarna. Det gör att varenda gång det dras ned lite i budgeten
            skär man av skolkakan. Den är oftast 50 procent av den kommunala
            budgeten. Man har helt enkelt inte kompetens att styra skolan
            så att den blir likvärdig.
          </note>
          <note>
            Ett återförstatligande är åtminstone ett första steg i rätt riktning,
            vilket även Lärarnas Riksförbund nu driver hårt. Det är vi glada
            över, eftersom det är en fråga som vi drivit under många år. Formerna
            för detta måste göras med en bra analys av läget innan vi genomför
            en sådan sak.
          </note>
          <note>
            Friskolereformen 1992 är en annan sak som bidragit till mycket
            problem. Tanken från början var att de skulle ha en annan pedagogisk
            inrik tning. Tyvärr är det inte så man har agerat , och det har
            inte fungerat så . Det ploppar upp friskolor, och det läggs ned
            friskolor. Nedläggning av friskolorna orsakar de kommunala skolorna
            stora svårigheter då pengarna tyvärr oftast inte följer med.
          </note>
          <note>
            På 26 år har det genomförts fyra reformer. Det är nästintill
            omöjligt för en skolledare i dag att få ihop betygssättande lärare
            i alla ämnen. Framför allt glesbygdsskolorna som inte har så många
            lärare att välja på har stora problem med det.
          </note>
          <note>
            Ett av problemen är likvärdig skola. Det är ganska omöjligt när
            kommunerna ständigt skär ned på resurserna. Många skolor började
            terminen i år med att de hade inköpsstopp och anställningsstopp.
            Det är ungefär som att starta Paris–Dakar-rallyt utan reservdelar
            eller någon soppa. Det är fysiskt omöjligt att genomföra.
          </note>
          <note>
            Vi har tyvärr inga ansökningskrav på våra lärarutbildningar.
            Det krävdes 0,05 på högskoleprovet för att komma in på lärarutbildningen
            i Borås i år. Om du bara kryssar bokstaven A på högskoleprovet
            får du 0,4.
          </note>
          <note>
            Ett annat problem är att 40 procent av skolledarna saknar lärarbakgrund.
            Jag känner inte speciellt många körskolelärare som saknar körkort.
          </note>
          <note>
            Lönetappet är ett annat problem. Det har underminerat läraryrket
            under alla dessa år. Det innebär att attraktiviteten att söka
            sig till läraryrket har försvunnit.
          </note>
          <note>
            Skolmaten är också en problemfråga som har lyfts upp hela tiden.
            Det är nämligen så att utan bränsle rullar inte de små bilarna
            hur mycket vi än vill. Sverigedemokraterna vill satsa rejält på
            att vi får en matreform så att vi verkligen ser över och får bättre
            och mer mat till skolan över huvud taget.
          </note>
          <note>
            Någonting so m mina kolleger berättat för mig är den konstant
            sämre arbetsmiljön. Den försämras hela tiden. Det är administration
            och andra sysslor. De får mindre stöd från de pedagogiska ledarna,
            våra skolledare, eftersom de inte har tid. De ska hålla på med
            ekonomi.
          </note>
          <note>
            Ett annat problem som vi under många år sett som lärare är att
            vi konstant förskjuter resurserna till de sista åren i åttan och
            nian, och sedan försöker vi ha reservlösningar. Vi lyckas precis
            pressa eleverna över gränsen så att de lyckas ta sig in på gymnasiet
            eller något liknande. Men vi har aldrig någonsin gjort en analys
            av: Vad händer med de eleverna? Vart tar de vägen? Hur många hoppar
            av? Vi är jättedåliga på det.
          </note>
          <note>
            Eftersom det är kommunerna som handhar ekonomin har man passat
            på att skära på saker som man kanske inte tycker behövs. Mina
            lärarkolleger har varit väldigt tydliga med mig. Det finns saker
            som de behöver, och det är fler vuxna i skolan. Då talar vi inte
            som fler händer i klassrummet. Vi talar om vaktmästare, skolkuratorer,
            syokonsulenter och skolsköterskor. Det är de som tar hand om de
            saker som lärarna inte är utbildade för att göra över huvud taget.
            Låt lärare vara lärare.
          </note>
          <note>
            Jag ser med glädje att Alliansen har tagit till sig tre av våra
            käpphästar som vi har ridit på under åren. Det är tioårig grundskola,
            betyg från årskurs 4 samt ordningsomdömen. Det är bra att man
            har börjat i den änden, men man har missat den viktigaste stenen.
            Det är återförstatligandet. Den grundstenen måste också tas med.
          </note>
          <note>
            Vad vill då Sverigedemokraterna för att lösa alla dessa saker?
            Bland annat vill vi återförstatliga skolan och ha en ordentlig
            genomgång av hur vi ska återförstatliga innan vi gör det. Vi vill
            införa fler vuxna i skolan, som tidigare nämnts. Vi vill alltså
            återinföra de tjänster som kommunerna har skurit bort under dessa
            år.
          </note>
          <note>
            Jourskolor är en enormt viktig sak. Vi hade det förr, och det
            är någonting vi vill återinföra. Alla barn klarar inte av att
            vistas i en normal klassmiljö. En del behöver andra alternativ.
            Jag har nämnt matreformen.
          </note>
          <note>
            Vi vill ha tidiga satsningar. Det tror jag att representanter
            för vartenda parti här inne kommer att gå upp i talarstolen och
            säg a. Det är fantastiskt om vi är överens om det och flyttar
            resurserna till de nivåer som verkligen behöver dem. Blir det
            fel från början är det väldigt svårt att fixa på slutet.
          </note>
          <note>
            Vi anser att ett kommunalt veto kanske borde ges till kommunerna
            vid öppnande av friskolor så att de oseriösa friskolorna kommer
            att försvinna från marknaden och att man låter de seriösa finnas
            kvar.
          </note>
          <note>
            Vi måste också plocka in offentlighetsprincipen vad gäller friskolor.
            Det är otroligt viktigt att vi har insyn i alla dokument. Det
            gäller inte bara de kommunala skolornas dokument utan även friskolornas
            dokument.
          </note>
          <note>
            Herr talman! Lösningen för skolan är för mig som lärare mycket
            enkel. Vi måste bibehålla den budget som vi avser att lägga fram
            från Sverigedemokraterna och satsa ytterligare. Varför ska vi
            satsa ytterligare? Vi måste göra så att de kullar som i dag finns
            i skolan kan passera genom systemet utan att drabbas på något
            sätt, men vi måste börja fixa det i rätt ände, tidigt. Vi måste
            sluta med dessa quick fix i slutänden.
          </note>
          <note>
            Sverigedemokraterna satsade 1,2 miljarder mer än regeringen,
            och vi satsade 1,7 miljarder mer än Alliansen. Tyvärr valde inget
            av de andra partierna att rösta på vår budget. Vi anser att det
            är riktiga pengar som vi har tagit fram och inga monopolpengar,
            som har nämnts här tidigare.
          </note>
          <note>
            Vi ska behålla de kullar vi har i dag och se till att de genomför
            skolan på ett bra sätt. Vi ska se till att satsa tidigare så att
            vi inte konstant får dessa problem i slutet. Jag återupprepar
            mig här. Det är otroligt viktigt. Annars har vi inte människor
            rustade för framtiden. Annars har vi inte människor som är aktuella
            för de andra utskotten att över huvud taget tala om. Vi måste
            konkret låta lärarna orka vara lärare. Det är vad de är anställda
            för och utbildade till och ingenting annat.
          </note>
          <note>
            Herr talman! Med det vill jag tacka för ordet och hälsa till
            alla mina lärarkolleger och önska dem ett skönt lov så att de
            kan hämta andan.
          </note>
          <note type="speaker">
            Anf. 49 LENA HALLENGREN (S) replik:
          </note>
          <note>
            Herr talman! Det är inte helt enkelt att ha en budgetdebatt över
            huvud taget när man inte har hunnit gå igenom alla förslag. Det
            är inte helt enkelt att utläsa vem som står för vad. Jag erkänner
            att jag utgår rätt mycket från det särskilda yttrandet när jag
            replikerar på Stefan Jakobsson från Sverigedemokraterna.
          </note>
          <note>
            Jag konstaterar att två tredjedelar av det särskilda yttrandet
            inte alls handlar om utbildningspolitik. Det handlar om sverigedemokratisk
            ideologi och hur man röstar. Jag noterar att det i det sista stycket
            står: ”Då riksdagen har ställt sig bakom en annan budgetmotion”.
            Det hade kanske varit lämpligt att skriva i det särskilda yttrandet
            att Sverigedemokraterna såg till att det blev en budgetmotion
            som hade kraftigt lägre utgiftsramar än de ni själva förespråkade.
            Det gör att ni själva slår undan benen för de förslag ni hade
            velat lägga fram.
          </note>
          <note>
            Min ena fråga är: Hur kan man egentligen seriöst diskutera utbildningspolitik
            med någon som inte värderar utbildningspolitik och bara tycker
            att invandringspolitik är det enda vi tar hänsyn till, allt annat
            är egalt?
          </note>
          <note type="speaker">
            Anf. 50 STEFAN JAKOBSSON (SD) replik:
          </note>
          <note>
            Herr talman! Jag hör vad du säger, Lena Hallengren. Jag ska förklara
            det väldigt enkelt för alla som har suttit i kammaren. Jag har
            lyssnat på många debatter under de här dagarna.
          </note>
          <note>
            Om vi har två skrotbilar att välja på, och d en ena bilen har
            fint avgasrör och den andra bilen har en fin ratt, ä r det tyvärr
            inget som vi kan lägga någon aspekt på. Vi gjorde ett val. Vad
            innebär det? Jo, troligtvis ett extraval som kommer att utlysas.
            Vi tog den bilen som vi troligtvis inte kan få igenom besiktningen
            men åtminstone kan få att puttra fram i tre månader och inte skada
            landet alltför allvarligt.
          </note>
          <note>
            Hade Socialdemokraterna kommit och pratat med oss och haft en
            socialdemokratisk politik i grunden tror jag säkert att vi hade
            kunnat komma överens om skolan. Åtminstone i ett av utskotten
            tror jag att vi hade kunnat komma bra överens. Jag tror att vi
            är ganska så lika med att vi vill satsa på de små barnen, tidigt.
            Där är vi överens.
          </note>
          <note type="speaker">
            Anf. 51 LENA HALLENGREN (S) replik:
          </note>
          <note>
            Herr talman! Jag vill inte säga att det blev helt tydligt för
            mig med den bilbeskrivningen. Jag konstaterar i varje fall att
            det är invandringspolitiken som är det enda att ta hänsyn till.
            Allt annat blir ointressant om man fäller ett avgörande på det
            sätt som Sverigedemokraterna gjorde.
          </note>
          <note>
            Jag har ytterligare en reflexion. Sverigedemokraterna vill att
            man tar bort modersmålsundervisningen som ett obligatorium. Det
            behöver vi inte ha. Jag inbillade mig ändå på något sätt att vi
            hade kommit så långt både i debatten och i kunskap och erfarenhet
            att vi vet att om man inte har ett modersmål som man behärskar
            är det väldigt svårt att gå vidare med nya språk. Det förvånar
            mig att den insikten fullständigt saknas.
          </note>
          <note>
            Jag vill också göra ett påstående. Låga födelsetal och stängda
            gränser samtidigt som man har en åldrande befolkning är en ekvation
            som är ganska svår att få ihop.
          </note>
          <note>
            Många av Europas länder kommer att stå där. Men inte Sverige,
            om jag och många med mig får bestämma. Jag är lite nyfiken på
            hur Stefan Jakobsson och Sverigedemokraterna tänker sig det här
            med stängda gränser, låga födelsetal och en åldrande befolkning.
            Varifrån ska egentligen befolkningen och kunskapen komma?
          </note>
          <note type="speaker">
            Anf. 52 STEFAN JAKOBSSON (SD) replik:
          </note>
          <note>
            Herr talman! Jag ska försöka hinna med att svara på de bägge
            frågorna. Modersmålsundervisningen har tyvärr drabbat skolan negativt.
            De barn som läser modersmål kapas oftast från den befintliga undervisningen.
            Vi är i så fall mycket mer för att stödja andra resurser. Alla
            partier har föreslagit olika saker för att komma åt detta. Hur
            ska vi göra för att de barn som kommer hit ska lära sig svenska
            språket så snabbt som möjligt? Det finns olika åtgärder. En av
            dem – och detta anser Sverigedemokraterna är bra – är att ta bort
            modersmålsundervisningen och att satsa helt och hållet på den
            svenska biten och att lära sig det svenska språket. Ett modersmål,
            om man kommer från ett annat land, torde kunna komma att skötas
            av familjen.
          </note>
          <note>
            Fråga nummer två gäller låga födelsetal. Jag har barn som är
            födda från 2004 och framåt, och jag kan inte riktigt hålla med
            dig om din analys, Lena Hallengren.
          </note>
          <note>
            Herr talman! Sedan 2004 var det i år första gången det föddes
            fler än 100 000 per år. Sedan dess har kullarna konstant ökat.
            Om jag inte minns fel var vi uppe i ungefär 120 000 barn förra
            året, vilket innebär att barnkullarna håller sig ganska konstanta.
          </note>
          <note type="speaker">
            Anf. 53 JABAR AMIN (MP):
          </note>
          <note>
            Herr talman! Miljöpartiets vision är en skola där varje barn,
            oavsett bakgrund, får möjlighet att utvecklas. I skolan ska varje
            barn få redskap för att lära sig skriva, läsa, räkna, skapa, samarbeta
            och tänka fritt och källkritiskt. Skolan ska präglas av förtroendefulla
            relationer, och varje elev ska ges inflytande över sin studieväg
            och skolmiljö. Skolan ska vara en plats där elevernas naturliga
            lust att lära utvecklas.
          </note>
          <note>
            Kunskap, värdegrund med jämställdhet, demokrati och hållbarhet
            som utgångspunkt, kritiskt tänkande, estetik och skapande, elevhälsa
            och elevinflytande, näringsrik skolmat, respekt för lärarnas och
            den övriga skolpersonalens profession och omsorgen om deras arbets-
            och lönevillkor är alla centrala beståndsdelar för en framgångsrik
            skola.
          </note>
          <note>
            För att kunna förverkliga allt detta och för att kunna föra den
            svenska skolan framåt har vi i samarbetsregeringen aviserat viktiga
            förändringar och tillfört stora medel.
          </note>
          <note>
            Herr talman! Det jag har i handen är en sammanställning som finns
            i det betänkande som vi diskuterar i dag. På s. 134 ser vi att
            Alliansen sparar över ½ miljard – 517 miljoner exakt – jämfört
            med regeringens förslag. Det är 517 miljoner som hade kunnat göra
            otroligt mycket för den svenska skolan. Det är de fakta som vi
            utgår ifrån i dag.
          </note>
          <note>
            I det följande ska jag syna Alliansens budget. Samarbetsregeringen
            har aviserat 49 miljoner extra under nästa år för att ytterligare
            stimulera utbyggnaden av barnomsorgen under kvällar, nätter och
            helger. Men den satsningen går om intet på grund av de borgerliga
            partierna. De satsar nämligen inte en enda krona på detta.
          </note>
          <note>
            Regeringen har aviserat 200 miljoner från och med nästa år för
            kompetensutveckling av förskolelärare och lärare. Till skillnad
            från regeringen har de borgerliga partierna minskat ambitionerna
            och tillfört drygt hälften.
          </note>
          <note>
            Under lång tid har likvärdigheten i svensk skola minskat. Det
            pekar inte minst den senaste rapporten från OECD på. Regeringen
            har därför aviserat 475 miljoner kronor extra för nästa år till
            skolor med tuffa förutsättningar och svaga studieresultat och
            för utbildning av nyanlända. Alliansen devalverar detta, sparar
            över 150 miljoner och aviserar endast 300 miljoner. På detta sätt
            går många av skolorna i dessa områden miste om stora belopp –
            pengar som hade kunnat göra nytta.
          </note>
          <note>
            Regeringen har aviserat 100 miljoner extra för nästa år och därefter
            200 miljoner kronor årligen för att stärka elevhälsan och motverka
            och förebygga ungas psykiska ohälsa. Alliansen har inte en enda
            ny krona till detta. Det de gör är att tricksa på ett annat anslagsområde
            – de tar pengar från psykiatrin och den psykiska ohälsan och försöker
            säga att det går till elevhälsan.
          </note>
          <note>
            Herr talman! Regeringen har aviserat 30 miljoner under nästa
            år och 100 miljoner för åren därefter, till att fler sfi-lärare
            ska kunna bli behöriga och få möjlighet att utvecklas i sin profession.
            Men i Alliansens budget finns inte en enda krona till detta.
          </note>
          <note>
            Regeringen har aviserat 100 miljoner från och med nästa år till
            musik- och kulturskolor. Men Alliansen stoppar detta. De säger:
            Det är inte vår sak. Det är kommunernas.
          </note>
          <note>
            Regeringen har aviserat 90 miljoner för nästa år till 1 500 extra
            folkhögskoleplatser. Folkhögskolor står för en viktig del av bildningen
            i detta land. Men Alliansen omöjliggör detta. De satsar inte en
            enda krona på extra folkhögskoleplatser. Tvärtom tar de till och
            med bort de extra 1 000 platser som fanns sedan förut.
          </note>
          <note>
            Regeringen har aviserat medel till komvux och yrkesvux. Allianspartierna
            devalverar detta till drygt hälften. Man går från 10 000 platser
            till 5 700 platser och från närmare ½ miljard till 285 miljoner.
            Man går från komvux och yrkesvux till enbart yrkesvux.
          </note>
          <note>
            Regeringen har aviserat 150 miljoner under nästa år för att arbetslösa
            ungdomar mellan 20 och 24 år ska kunna gå på komvux eller yrkesvux
            och slutföra sina studier. Alliansen berövar dessa ungdomar denna
            satsning och minskar regeringens aviserade satsning från 150 miljoner
            till blygsamma 6 miljoner. Jag upprepar: från 150 till 6 miljoner!
          </note>
          <note>
            Regeringen har aviserat 120 miljoner för 2 000 extra platser
            på yrkeshögskolan. Men Alliansen tillintetgör detta och satsar
            inte en enda krona på extraplatser i yrkeshögskolan.
          </note>
          <note>
            Regeringen har aviserat 100 miljoner nästa år för skolrenoveringar
            för bättre arbetsmiljö och energieffektivisering. Alliansen satsar
            inte en enda krona på detta område.
          </note>
          <note>
            Herr talman! Detta är en uppräkning av vad den svenska skolan
            går miste om nu när Alliansens budget med stöd av Sverigedemokraterna
            har gått igenom. Det är beklagligt att man inte har högre ambitioner
            för den svenska skolan.
          </note>
          <note>
            Avslutningsvis stöder jag vårt gemensamma särskilda yttrande.
          </note>
          <note>
            (Applåder)
          </note>
          <note type="speaker">
            Anf. 54 DANIEL RIAZAT (V):
          </note>
          <note>
            Herr talman! Jag är glad att jag kan säga det i dag.
          </note>
          <note>
            För 14 år sedan kom jag till ett land som tog emot mig och min
            familj med öppna armar, till ett folk som hjälpte oss när vi behövde
            det som mest. Jag kom till ett land och en skola där jag inte
            sågs som ett integrationsproblem. När jag behövde hjälp i skolan,
            undervisning i svenska som andraspråk, sågs det inte som slöseri
            med resurser. När jag behövde hjälp med mina läxor kallade man
            inte in integrationsministern för att ta reda på hur mycket problemet
            med alla invandrarbarn som behövde läxhjälp skulle kosta.
          </note>
          <note>
            Allting var inte perfekt då. Men det bästa var den svenska utbildningspolitiken
            och den övriga politiken som hade byggts upp under många års kamp
            av den arbetarrörelse och de partier som kämpade i många år för
            att alla människor skulle inkluderas. De kämpade för ett samhälle
            som skulle hålla ihop. Det landet kom jag till.
          </note>
          <note>
            Efter några år började jag märka att det höll på att förändras.
            Det blev ett samhälle där idén om att alla elever skulle få tillgång
            till likvärdiga möjligheter försvann. Det blev ett samhälle där
            man började prata om att sänka skatten för att överklassen skulle
            ha mer pengar i fickan i stället för att alla barn som, liksom
            jag, hade kommit hit skulle få den hjälp som de behövde.
          </note>
          <note>
            Det gick några år till, och det blev ännu värre. Nu har vi haft
            åtta år med Alliansens högerpolitik. Det har varit åtta år med
            en politik som har splittrat Sverige, och det har varit åtta år
            med en politik som inte vill ha likvärdig utbildning för alla
            barn. Det har varit en politik där läx-RUT för överklassbarnen
            ses som viktigare än läxhjälp till alla barn som behöver den hjälpen.
          </note>
          <note>
            Varför är barnen i Danderyd viktigare än barnen i Tjärna Ängar
            i Borlänge? Varför är det viktigare att subventionera överklassen
            än att se till att barn med en ensamstående mamma som inte kan
            hjälpa sina barn med läxorna kan få den hjälpen i skolan? Varför
            är det viktigare att prioritera barn som har föräldrar med akademisk
            bakgrund och därmed kan få den hjälp de behöver än att hjälpa
            alla barn med likvärdig läxhjälp runt om i hela landet? Det är
            precis det som valet har handlat om.
          </note>
          <note>
            Sverige röstade bort en borgerlig politik i september 2014. Men
            en allians mellan Sverigedemokraterna och de övriga högerpartierna
            såg till att rösta ned stora delar av de förbättringsåtgärder
            som vi övriga ville se. Man valde alltså läx-RUT före läxhjälp
            till alla barn. Man valde att satsa på fortsatt skatteflykt, det
            vill säga vinster i välfärden, i stället för att se till att vi
            har en skola för alla, där alla resurser går till våra barn och
            inte till villaägare i Luxemburg som gör miljardvinster på våra
            skattepengar.
          </note>
          <note>
            Frågan om vinster i välfärden har varit och fortsätter att vara
            en viktig fråga för Vänsterpartiet. Tillsammans med Socialdemokraterna
            och Miljöpartiet lyckades vi göra en överenskommelse. Det är en
            överenskommelse som vi är mycket stolta över och som skulle innebära
            att de 10 miljarder av våra skattepengar som försvinner varje
            år, pengar som skulle ha gått till skolan och förskolan, i stället
            skulle gå till just det som de var avsedda för – till barnen,
            till personalen och till elevhälsan.
          </note>
          <note>
            Sverigedemokraterna, som de hycklare och det högerparti de är,
            valde dock att stötta de övriga högerpartierna i Alliansen. Sverigedemokraterna
            är alltså inte bara ett rasistiskt parti; det är ett rasistiskt
            högerparti som har tagit tydlig ställning för vilken ekonomisk
            politik som ska styra detta land och vilken utbildningspolitik
            som ska styra detta samhälle.
          </note>
          <note>
            Vi brukar ofta prata om att ungdomarna är framtiden. Men hur
            ofta pratar vi om att de också är nuet? Hur ofta pratar vi om
            de generationer som på grund av skattesänkningar inte får de resurser
            som de har rätt till och som får det svårare i arbetslivet i framtiden?
            Hur ofta pratar vi om de elever som, på grund av att de ses som
            integrationsproblem i stället för resurser, inte får arbete på
            grund av sina efternamn?
          </note>
          <note>
            Herr talman! Vänner! Åhörare! Synen på likvärdigheten i den svenska
            skolan går isär i svensk politik i dag. Vi står inför två alternativ.
            Ett alternativ går ut på att göra skillnad på barn och ett annat
            alternativ går ut på att alla barn får tillgång till det de behöver.
          </note>
          <note>
            I den rödgröna budgeten hade vi tydliga satsningar på till exempel
            läxhjälp till alla barn men också på att utöka barnomsorgen under
            kvällar, nätter och helger. Det är sådana reformer som Alliansen
            tillsammans med Sverigedemokraterna nu röstar bort. Det är, återigen,
            ett tydligt ställningstagande för vilken politik dessa partier
            vill föra.
          </note>
          <note>
            Vuxenutbildningsplatser är också viktiga. Även där väljer man
            att skära ned.
          </note>
          <note>
            Vad är lösningen efter åtta år av Jan Björklunds bakåtsträvande
            utbildningspolitik? Vad är Alliansens lösning förutom dessa nedskärningar?
            Jo, det är att ha tidigare betyg, från årskurs 4, och att ha fler
            ordningsbetyg i skolan.
          </note>
          <note>
            Jag vill fråga alla som lyssnar på debatten i sina hem, genom
            tv:n eller datorn: Hur många av er tror att det kommer att leda
            svensk skola framåt? Hur många av de lärare i Falun som jag har
            lärt känna tror att fler betyg i skolan kommer att leda till förbättringar
            av deras arbetsvillkor? Hur många barn tror att deras kunskapsnivå
            kommer att höjas om de bara får ordningsbetyg och fler omdömen?
            Jag tror att även allianspartierna vet svaren på de frågorna.
          </note>
          <note>
            Detta handlar återigen om ett val. Det handlar om att man när
            man inte har lösningar på problemen kommer med förslag som egentligen
            är luftslott, förslag som inte innebär några förbättringar för
            skolan. Tvärtom ser de till att slå ut de elever som behöver hjälp.
          </note>
          <note>
            När jag gick i skolan hade jag ganska hög frånvaro på slutet.
            Det hade inte hjälpt mig ifall jag hade fått sämre ordningsbetyg
            på grund av att jag inte kom till skolan och så vidare. Jag hade
            fortsatt att vara utanför. Även där kan vi se skillnaden mellan
            våra synsätt.
          </note>
          <note>
            När Alliansen och Sverigedemokraterna gick ihop för ett par veckor
            sedan tvingade de helt enkelt fram ett extra val. Vänsterpartiet
            var berett att fortsätta förhandla och se till att lösa situationen.
            Men nu är vi beredda på det extra valet. Det handlar mycket om
            välfärden. Det handlar om tillförsikten till varandra, till samhället
            och till Sverige. Det handlar om att ha en utbildningspolitik
            som ger alla barn de resurser de behöver och att personalen ska
            känna att de inte behöver gå på knäna utan får extra händer i
            sitt arbete.
          </note>
          <note>
            Antingen bygger vi ett land där vi kan lita på välfärden, på
            utbildningspolitiken, på att vi har en förskola som fungerar för
            alla ensamstående mammor och på att vi har en grundskola som ser
            till att eleverna får med sig det de behöver till gymnasiet för
            att sedan kunna ta sig vidare. Eller så bygger vi ett samhälle
            där allt detta raseras, där det fortsätter att gå enligt Alliansens
            väg.
          </note>
          <note>
            Avslutningsvis talade sverigedemokraten Stefan Jakobsson om att
            modersmål är något som kan skötas i hemmet. Jag vill fråga dig,
            Stefan Jakobsson, om det bara gäller svenskar som mig eller om
            det även gäller svenskar som dig. Kan vi sköta även ordinarie
            svenskundervisning för alla barn som har svenska som modersmål
            i hemmet? Är det den politiken ni vill genomföra?
          </note>
          <note>
            Med det ställer jag mig bakom vårt särskilda yttrande som vi
            har skrivit tillsammans med Socialdemokraterna och Miljöpartiet.
          </note>
          <note>
            Jag vill också uppmana svenska folket att fundera en extra gång
            när de går till val den 22 mars. Nu är det allvar. Nu handlar
            det inte bara om framtiden för våra barn utan om nuet och det
            som sker med våra barn i dag.
          </note>
          <note>
            (Applåder)
          </note>
          <note type="speaker">
            Anf. 55 CAMILLA WALTERSSON GRÖNVALL (M):
          </note>
          <note>
            Herr talman! I snart ett år har skolan stått i centrum i den
            politiska debatten efter det att den senaste PISA-rapporten slog
            ned. Utspel har staplats på utspel, och ett otaligt antal reformer
            har presenterats. Min förhoppning var att dagens debatt skulle
            stänga det kapitlet, att vi nu gemensamt skulle ta ansvar för
            att återföra Sverige till den internationella kunskapstoppen.
          </note>
          <note>
            Det är faktiskt så att Alliansen och Socialdemokraterna till
            stora delar är överens om vad som krävs för att vända kunskapsresultaten.
            Vi har båda förslag för mindre barngrupper i förskolan, mindre
            klasser i lågstadiet och för att stärka läraryrkets status – för
            att nämna några delar. Tyvärr valde Socialdemokraterna en annan
            väg. Talet om blocköverskridande överenskommelser höll inte längre
            än tre veckor. Sedan bröt regeringen Friskolekommitténs överenskommelse.
            Hur ska vi nu kunna lita på att Socialdemokraterna och Miljöpartiet
            håller de löften som de ställer ut i framtiden, om de inte håller
            de löften som de redan givit?
          </note>
          <note>
            Alliansen gick till val tillsammans och presenterade en gemensam
            politik som väljarna kunde ta ställning till. Vi lovade att vi
            skulle rösta på vår budget, på de förslag som vi har lagt fram,
            och vi håller vad vi lovar.
          </note>
          <note>
            Herr talman! Vi lovade mer resurser till svensk skola. Den budget
            som i dag ligger på bordet infriar det löftet. Nästa år avsätter
            vi drygt 2 miljarder kronor för mindre klasser i skolans lågstadium.
            Det är nästan dubbelt så mycket som regeringen.
          </note>
          <note>
            Nästa år satsar vi 390 miljoner kronor på läxhjälp. Det är nästan
            100 miljoner kronor mer än regeringen.
          </note>
          <note>
            Nästa år avsätter vi medel för mindre barngrupper både i förskolan
            och på fritidshemmen. Regeringen gör det bara för förskolan.
          </note>
          <note>
            Herr talman! Under åtta år har vi ökat resurserna till utbildning.
            I dag satsar vi 5 miljarder mer på skolan jämfört med 2006. Vi
            kan göra detta eftersom vi hade ordning och reda i ekonomin. När
            det stormade bland våra europeiska grannländer växte jobben i
            Sverige. I dag har drygt 300 000 fler ett arbete att gå till jämfört
            med 2006. Det är så vi får råd med en bättre skola där alla barn
            får möjlighet till en bra start i livet.
          </note>
          <note>
            Sverige behöver en regering som ser helheten, som inte lovar
            mer än vad den kan hålla och orkar göra tuffa prioriteringar.
            Regeringen valde en annan väg: höjda skatter på arbete och utbyggda
            bidrag. Det skulle ha riskerat svensk jobbtillväxt och därmed
            också fler satsningar på utbildning.
          </note>
          <note>
            Herr talman! Svensk skola står fortsatt inför stora utmaningar.
            Jag vill särskilt peka på två av dessa.
          </note>
          <note>
            För det första: Kunskapsresultaten har fallit sedan början av
            90-talet. För det andra: Lärarna uppger själva att deras yrke
            har låg status. Redan innan Sverige deltog i den första PISA-mätningen
            år 2000 rapporterade Skolverket att svenska elevers kunskapsresultat
            gick i fel riktning. Under 2000-talet har Sverige gått från att
            vara ett medelmåttigt OECD- land till att prestera sämre än genomsnittet.
            Detta är särskilt tydligt när vi studerar resultaten i matematik.
          </note>
          <note>
            Alliansregeringen tog signalerna på allvar. Vi drog slutsatsen
            att eleverna i alltför hög grad lämnades ensamma att söka och
            förstå information. Avsikten var naturligtvis god. Skolan har
            ett självklart uppdrag att ge varje elev verktygen att själv inhämta
            och tolka information. Det är nödvändigt i dagens kunskapsintensiva
            samhälle.
          </note>
          <note>
            Den svenska skolan ska vara en modern skola där digitalisering
            ska vara en självklarhet. Men lärare kan aldrig ersättas av datorer.
          </note>
          <note>
            Jag är själv lärare. Jag vet hur svårt det är att hitta rätt
            balans mellan att ge varje elev friheten att själv få pröva och
            försöka samtidigt som de behöver stöd och vägledning. Vi kan inte
            och vi ska inte återgå till en skola som bara handlar om att lära
            sig det läraren säger utantill. Kritik och analys måste vara en
            del av skolans huvuduppdrag.
          </note>
          <note>
            Men utan kunskap och en skicklig lärares vägledning saknas förutsättningarna
            för en riktigt bra skola. Vi talar ofta stolt om hur duktiga svenska
            elever är på problemlösning. Det är kanske dags att också utmana
            den synen. Tidigare i år publicerade OECD en rapport om elevers
            digitala problemlösningsförmåga. Tyvärr presterade svenska elever
            även här under genomsnittet.
          </note>
          <note>
            Herr talman! Jag förstår att Sveriges föräldrar är oroliga. Som
            trebarnsmamma funderar jag själv ofta på om mina barn lär sig
            det de ska i skolan. De frågor jag ställer mig tror jag att många
            föräldrar ställer sig: Vad kan jag mer göra? Skulle vi ha valt
            en annan skola? Kommer de att klara sig i framtiden?
          </note>
          <note>
            Som politiker har vi ett ansvar för att svara upp mot detta.
            Det handlar i första hand om att se varje barn, om varje enskilt
            barns framtid. Men det handlar också om Sveriges framtid. Aldrig
            tidigare har den internationella konkurrensen varit så tuff som
            nu. Det går inte att ställa sig utanför detta. När världen förändras
            måste vi förändras med den. Det har Sverige varit historiskt bra
            på och det ska vi lyckas med igen.
          </note>
          <note>
            Herr talman! När våra lärare själva säger att de inte tycker
            a tt deras yrke har hög status har vi ett stort problem. Men det
            finns naturligtvis också en del ljuspunkter.
          </note>
          <note>
            De flesta lärarna tycker om sin arbetsplats och de upplever att
            de har goda relationer med sina elever. Dessutom känner de att
            de gör skillnad i klassrummet. Alliansen tar slutsatserna på stort
            allvar. Till slut handlar det faktiskt om skickliga och engagerade
            lärare. Utan dem slutar skolan att fungera.
          </note>
          <note>
            Under våra åtta år påbörjade vi arbetet med att återupprätta
            läraryrkets status. En ny lärarutbildning infördes, lärarlegitimationen
            kom på plats, flera kompetenslyft genomfördes och karriärtjänster
            inrättades. Under de senaste åren har söktrycket till lärarutbildningen
            ökat. Det är positivt, men det krävs mycket mer.
          </note>
          <note>
            Herr talman! I dag debatterar vi hur skolan ska stärkas för att
            alla barn ska få en bra start i livet. För Alliansen är tre åtgärder
            särskilt viktiga: Mer och tidigare särskilt stöd, fler skickliga
            lärare samt läxhjälp och sommar ­ skola.
          </note>
          <note>
            Alliansen vill satsa näs tan 2 miljarder för att fler elever
            ska få rätt stöd tidigt. Det innebär till exempel att skolorna
            i Växjö får resurser som de kan använda för att anställa fler
            speciallärare. Det innebär att skolorna i Sundsvall får resurser
            som de kan använda för att minska klasstorlekarna i lågstadiet.
            Det är resurser som finns tillgängliga redan nästa år.
          </note>
          <note>
            Alliansen ser också behovet av att utbilda fler lärare. Senast
            2018 vill vi att Sveriges lärarutbildningar har byggts ut med
            10 000 platser. Det innebär 4 000 platser redan nästa år. Vi står
            inför ett generationsskifte inom lärarkåren, och nu lägger vi
            grunden för att möta det.
          </note>
          <note>
            Alla elever ska ges förutsättningar att klara skolan oavsett
            bakgrund. Därför föreslår vi resurser så att alla kommuner ska
            kunna erbjuda sina elever läxhjälp och sommarskola.
          </note>
          <note>
            Herr talman! Nu lägger vi grunden för att fortsätta att återupprätta
            kunskapslinjen i svensk skola. Alliansen vill gemensamt gå vidare
            med ytterligare prioriterade reformer. Vi menar att grundskolan
            ska bli tioårig. Därför föreslår vi resurser för att lärare i
            förskoleklass ska erbjudas vidareutbildning så att de även kan
            undervisa på lågstadiet. Vi anser att kunskapsuppföljningen ska
            komma tidigare och bli tydligare, och därför föreslår vi medel
            för att planera införandet av betyg från årskurs 4.
          </note>
          <note>
            Vi vill att det ska bli mer lugn och ro i skolan så att alla
            elever ska känna sig trygga och att lärarna ska få mer tid till
            undervisning. Därför föreslår vi resurser för att införa ordningsomdömen
            bredvid betygen från årskurs 8 och under hela gymnasiet.
          </note>
          <note>
            Herr talman! Alliansen har lagt fram en budget som prioriterar
            skolan. Nu fortsätter vi arbetet med att vända kunskapsresultaten,
            stärka läraryrket och ge alla barn en bra start i livet.
          </note>
          <note>
            Jag yrkar bifall till utskottets förslag i betänkandet.
          </note>
          <note>
            (Applåder)
          </note>
          <note type="speaker">
            Anf. 56 JABAR AMIN (MP) replik:
          </note>
          <note>
            Herr talman! Nu ska vi syna Alliansens budget.
          </note>
          <note>
            I mitt anförande tog jag upp den uppställning som finns i betänkandet.
            Den visar att Alliansen sparar motsvarande 517 miljoner jämfört
            med regeringens budget. Det är 517 miljoner kronor som hade kunnat
            gå till väldigt mycket.
          </note>
          <note>
            Ni sparar på elevhälsan, sfi-lärarna och komvux och tillintetgör
            de extra satsningarna på folkhögskolorna. Jag skulle uppskatta
            om jag kunde få ett ärligt svar från Camilla Waltersson Grönwall
            på varför ni skär ned hela 517 miljoner kronor jämfört med regeringens
            förslag.
          </note>
          <note type="speaker">
            Anf. 57 CAMILLA WALTERSSON GRÖNVALL (M) replik:
          </note>
          <note>
            Herr talman! Ja, det är budgetdebatt, och det är tydligen en
            budgetdebatt där mycket vinklad och delvis tom politisk retorik
            kommer att användas.
          </note>
          <note>
            Sedan 2006 har Sverige kunnat satsa mer på utbildning och på
            barns lärande och utveckling än någonsin tidigare under modern
            skoltid. Vi har kunnat satsa 5 miljarder mer på skolan sedan 2006.
            Av alla de satsningar som i dag görs lägger vi bland annat stor
            tonvikt vid vår stora satsning på lågstadielyft. Det som vi tror
            är den enskilt absolut viktigaste satsningen är att ge våra barn
            ett starkt stöd tidigt. Därför satsar vi pengar där vi ser att
            de gör absolut mest nytta.
          </note>
          <note>
            Jag måste fråga Jabar Amin: Hur kommer det sig att ni inte ser
            samma behov? Hur kommer det sig att vi har fått återinföra en
            speciallärarutbildning som den gamla regeringen tog bort därför
            att man inte ansåg att det särskilda stödet var så viktigt? Hur
            kommer det sig att ni inte har sett samma behov som man så självklart
            sett i så många andra länder, bland annat i Finland som aldrig
            har släppt särskilt stöd och är väldigt noga med det? Varför gör
            inte ni de satsningarna?
          </note>
          <note type="speaker">
            Anf. 58 JABAR AMIN (MP) replik:
          </note>
          <note>
            Herr talman! Här hör vi undanflykter.
          </note>
          <note>
            Jag ställde en enkel fråga. Jag sade att i betänkandet skär ni
            ned över en halv miljard jämfört med regeringens förslag. Camilla
            Waltersson Grönvall hänvisar till 2006. Håll dig till frågan,
            Camilla Waltersson Grönvall!
          </note>
          <note>
            Herr talman! Under anförandet förde Camilla Waltersson Grönvall
            fram en osanning, att vi skulle ha brutit mot Friskolekommitténs
            överenskommelse. Det är inte sant. Det är bara att titta i rapporten
            från Friskolekommittén. Det står tydligt och klart, och du kan
            läsa det sedan på s. 354, att Socialdemokraterna och Miljöpartiet
            avser – de skriver att vi deklarerade det redan då – att genomföra
            det vi anser vara rätt.
          </note>
          <note>
            Men nu är det här en budgetdebatt. Jag ville bara rätta det här,
            så att du inte far med osanningar här i kammaren. Som både riksdagsledamot
            och före detta lärare borde du hålla dig till sanningen, så blir
            det ett bättre debattklimat.
          </note>
          <note>
            Jag konstaterar att du inte har svarat på min fråga, så jag ställer
            den igen: Varför skär ni bort motsvarande 517 miljoner från den
            svenska skolan jämfört med regeringens förslag? Var snäll och
            svara på frågan!
          </note>
          <note type="speaker">
            Anf. 59 CAMILLA WALTERSSON GRÖNVALL (M) replik:
          </note>
          <note>
            Herr talman! Jabar Amin påstår att vi skär ned. Vi har gjort
            satsningar i den här budgeten, och vi har gjort det i åtta års
            tid, och jag försökte ge dig bakgrunden till att vi har möjlighet
            att göra satsningar. Det handlar trots allt om en tidigare och
            fortsatt ansvarsfull ekonomisk politik. Det är lätt att lova allt
            till alla, men det är svårare att hitta finansiering för det.
          </note>
          <note>
            Sverige har i dag en av Europas absolut stabilaste finanser och
            högst sysselsättningsgrad i en tid då övriga Europa har skakats
            av den värsta lågkonjunkturen sedan världskrigen. Det måste ändå
            vara en viktig utgångspunkt.
          </note>
          <note>
            Vi skär inte ned. Vi gör satsningar och vi gör andra prioriteringar.
            Det handlar politiken om. Men man kan inte tala om att skära ned
            i en budget som inte har existerat. Det här är ingen nedskärning.
            Det handlar om en väldigt tom och innehållslös retorik. Det är
            ingen nedskärning.
          </note>
          <note>
            Vad plockar då Jabar Amin och hans kompisar pengarna ifrån? Jo,
            från unga människors arbete. Effekten, om den politiken hade fått
            genomföras, hade blivit att intäkterna i den gemensamma välfärden
            hade minskat. Den baseras på arbete och ekonomisk tillväxt. Därifrån
            kommer de stabila resurser som vi har kunnat göra under åtta års
            tid men som också dagens budget lägger grunden för.
          </note>
          <note type="speaker">
            Anf. 60 LENA HALLENGREN (S) replik:
          </note>
          <note>
            Herr talman! Åh, vad mycket det är som jag skulle vilja debattera!
            Vi får fortsätta över en fika sedan, Camilla. Jag vill ändå i
            den här talarstolen för protokollets skull fråga dig några saker.
          </note>
          <note>
            Jag noterar att Sverigedemokraternas stöd över huvud taget inte
            verkar bekomma Camilla Waltersson Grönvall eller Moderaterna.
            Inte med ett enda ord nämns det unika sätt på vilket Alliansens
            budget har gått igenom. Jag noterar det, och jag måste säga att
            det bekymrar mig.
          </note>
          <note>
            Det andra jag noterar är diskussionen om utbyggda bidrag. Eftersom
            detta inte är det utskott som egentligen har frågorna på sitt
            bord kanske jag inte skulle ställa frågan, men eftersom jag replikerar
            på det anförande du höll vill jag ändå fråga: Tänker du på förslaget
            om höjd a-kassa, att lite mer än 50 procent skulle haft en a-kassa
            som det hade gått att leva på? Eller tänker Camilla Waltersson
            Grönvall på underhållsstödet som skulle kunna öka med 300 kronor?
            Eller kan det möjligen vara så att du avser den sänkta pensionärsskatten
            som gör att de med de allra lägsta pensionerna skulle få lite
            mer i plånboken? Jag är bara nyfiken.
          </note>
          <note>
            I stället för att jag ska hitta på några siffror använder jag
            de siffror som Camilla Waltersson Grönvall hade i sitt anförande,
            nämligen 5 miljarder i ökning sedan 2006 för skolans räkning.
            Man kan ju ganska lätt räkna ut att det blir 625 miljoner om året.
            Då kanske man inte blir riktigt så imponerad. Jämför det med 120
            miljarder i skattesänkningar.
          </note>
          <note>
            5 miljarder är ganska lite. Vad är skälet, Camilla Waltersson
            Grönvall, till att det bara var 5 miljarder på åtta år? Men nu
            med en rödgrön regering, som har uppvärderat skolan och faktiskt
            presterar och levererar i sin första budget, vaknar helt plötsligt
            Alliansen och vill anslå medel till skolan. Skulle det möjligen
            kunna hänga ihop?
          </note>
          <note type="speaker">
            Anf. 61 CAMILLA WALTERSSON GRÖNVALL (M) replik:
          </note>
          <note>
            Herr talman! Jag tycker att det är en synnerligen klädsam och
            ödmjuk inställning fru utskottsordförande har när det gäller tilltron
            till sin egen påverkan på vår budget.
          </note>
          <note>
            Om man tittar bakåt och studerar hur vi systematiskt har arbetat
            för att höja anslagen till svensk utbildning tror jag att slutsatsen
            blir att detta är en ganska naturlig fortsättning på en långsiktig
            politik där vi under många år har arbetat för att höja kunskapsresultaten.
          </note>
          <note>
            Vi fick förra veckan en IFAU-rapport på bordet som visar att
            de sven ­ ska kunskapsresultaten började att gå åt fel håll före
            kommunaliseringen och före friskolereformen. Det är någonting
            som Alliansen tagit fasta på.
          </note>
          <note>
            Vad gjorde Lena Hallengrens parti som gör att hon kan stå och
            tala om att man tog de här initiativen för att vända utvecklingen?
            Några sådana initiativ såg vi aldrig, Lena Hallengren.
          </note>
          <note>
            Däremot satte vi igång direkt redan 2006 med en rad reformer
            som var så omfattande att svensk skola inte sett en sådan förändring
            sedan 1800-talet. Det berodde på att väldigt många saker inte
            svarade mot en modern skola. Vi införde en ny skollag och gjorde
            en gymnasiereform. Vi gjorde förskolan till en egen skolform,
            vilket är en av de reformer jag gärna lyfter fram. Det blev också
            en ny lärarutbildning. Det var ett ganska omfattande reformpaket.
            Självklart tar sådant tid att genomföra. Men nu är äntligen Sverige
            på rätt väg.
          </note>
          <note type="speaker">
            Anf. 62 LENA HALLENGREN (S) replik:
          </note>
          <note>
            Herr talman! Det var ett intressant besked att Sverige är på
            rätt väg. Jag hoppas att Moderaterna fortsätter med det budskapet
            i valrörelsen. Det tror jag kommer att gynna regeringspartierna.
          </note>
          <note>
            Jag vill gärna fråga en gång till: 5 miljarder i resurstillskott
            på åtta år, är det verkligen imponerande? Det är svårt att inte
            konstatera att de nuvarande regeringspartierna i sin första budget
            prioriterar utbildning brett. Jag talar om grundskola, gymnasieskola,
            vuxenutbildning och högskola. Då kommer helt plötsligt Alliansen
            på att man ska ha råd att satsa på skolan. Man hade kunnat göra
            det valet tidigare, men man valde stora skattesänkningar.
          </note>
          <note>
            Det finns mycket jag vill fråga om. Jag har två konkreta saker
            jag vill hinna ta upp. Det första är: Om det nu är så viktigt
            med förskoleklassen som skolform, skulle Camilla Waltersson Grönvall
            kunna utveckla för mig och alla andra varför de som arbetar där
            ska vidareutbilda sig till grundskollärare, så att vi gör om förskoleklassen
            till grundskola? Då var väl inte förskoleklassen så viktig, eller?
          </note>
          <note>
            Det sista jag vill göra är att ge ett råd i all välmening. Jag
            tror att det vore klokt av Camilla Waltersson Grönvall och Moderaterna
            att distansera sig något från den före detta förbuds- och kontrollministern
            Björklund, som har styrt och ställt i skolan under bra många år.
            Jag tror att det vore hälsosamt för svensk skolutveckling om han
            fick ta sin hand från den och fler klev fram på banan. Välkommen!
          </note>
          <note type="speaker">
            Anf. 63 CAMILLA WALTERSSON GRÖNVALL (M) replik:
          </note>
          <note>
            Herr talman! Jag tror att det är väldigt viktigt för den fortsatta
            gemen ­ samma utbildningsdebatten att vi också lyfter fram hur
            mycket positivt som händer inom svensk skola. När jag pratar om
            att det är på rätt väg menar jag att vi har några tecken som tyder
            på att det är mycket i utveck ­ lingen som är på väg åt rätt håll.
            Jag hoppas att vi under den kommande tiden ska kunna konstatera
            det gemensamt.
          </note>
          <note>
            Men hur kan Lena Hallengren påstå att alla de satsningar som
            gjorts under de senaste åren inte kostar några pengar eller inte
            har behövt finansieras? Det har jag väldigt svårt att se. Det
            här har varit reformer som kostat oerhört mycket pengar och som
            också krävt finansiering. Jag kan till exempel peka på karriärtjänstreformen
            och alla andra stora satsningar i form av till exempel olika kompetenslyft.
            Inte ens Lena Hallengren kan neka till att dessa satsningar har
            gjorts.
          </note>
          <note>
            Detta är en del av den svenska skolan som har varit sorgligt
            eftersatt. Jag fick inte något svar på varför den tidigare socialdemokratiska
            regeringen inte svarade upp till det på något som helst sätt.
            Sanningen är ju, Lena Hallengren, att vi inte såg några förslag
            under de år före 2006 då resultaten började falla. Efter 2006
            började däremot arbetet för att återupprätta den svenska kunskapsskolan.
          </note>
          <note>
            Det finns mycket som vi får anledning att diskutera längre fram.
            Jag ser fram emot en fortsatt debatt. Men det är naturligtvis
            så att vi genom den ekonomiska politik som förts för arbete har
            kunnat lägga grunden för en ekonomi också för skolan, och regeringen
            har inte föreslagit borttagande av alla de delarna.
          </note>
          <note type="speaker">
            Anf. 64 DANIEL RIAZAT (V) replik:
          </note>
          <note>
            Herr talman! Under flera år har det kommit rapporter om hur kommersialiseringen
            lett till försämringar i den svenska skolan. Vi har fått rapporter
            om att ungefär 10 miljarder per år har försvunnit från det gemensamma
            skattekontot. Det är pengar som skulle ha gått till att anställa
            fler lärare, förstärka elevhälsan och se till att alla elever
            kunde få läxhjälp i skolan.
          </note>
          <note>
            Ni sade före valet, Camilla Waltersson Grönvall, att om det fanns
            ett annat politiskt alternativ som fick fler röster än Alliansen
            skulle ni inte blockera dess politik. Ni skulle inte se till att
            det blev som det i själva verket är i dag.
          </note>
          <note>
            Jag vill fråga Moderaterna en sak. Det är ingen nyhet att ni
            anser att det är viktigare med vinster åt riskkapitalbolag än
            resurser till eleverna. Men hur viktigt är det för er att låta
            Sverigedemokraterna vara med och sätta dagordningen för utbildningspolitiken
            genom att låta dem få så pass mycket makt som de fick i budgetomröstningen?
          </note>
          <note>
            Alla allianspartier har uttalat sig flera gånger mot Sverigedemokraterna.
            Ni har varit tydliga med att ni inte kommer att låta Sverigedemokraterna
            vara med och styra svensk politik. Nu gäller det utbildningspolitiken,
            och jag vill återigen betona detta.
          </note>
          <note>
            Men varför gjorde ni då precis det motsatta? Hur viktigt var
            det för er att behålla de här vinsterna? Var det så pass viktigt
            att ni till och med kunde ta stöd av ett parti som har rötterna
            i den nazistiska rörelsen och som i dag är ett fascistiskt och
            rasistiskt parti? Den frågan vill jag ha svar på.
          </note>
          <note type="speaker">
            Anf. 65 CAMILLA WALTERSSON GRÖNVALL (M) replik:
          </note>
          <note>
            Herr talman! Min utgångspunkt som medlem i Moderaterna i det
            samarbete Alliansen har är naturligtvis att vi vill göra något
            för eleverna. Jag tror faktiskt att vi gemensamt vill elevernas
            bästa, både jag och Daniel Riazat. Den politik som vi förde under
            åtta års tid avser vi att fortsätta genomföra, förutsatt att väljarna
            ger oss den möjligheten.
          </note>
          <note>
            Vi står upp för våra förslag, för våra idéer, för det vi delgav
            våra väljare under valrörelsen. Precis som Daniel Riazat talade
            vi om vad vi skulle göra om vi fick möjlighet. Det är också vad
            vi röstat för i kammaren när vi haft möjlighet, och det är utgångspunkten
            för det vi i dag står här och pratar om.
          </note>
          <note>
            När det sedan gäller resurser till skolan, Daniel Riazat, kan
            jag säga att valfriheten har varit väldigt gynnsam för våra barn.
            Hade du varit på så många olika både kommunala och fristående
            skolor som jag – det vet jag inte om du har, men det låter inte
            så – hade du kunnat se vad den här valfriheten och pedagogiska
            mångfalden gett för kraft och möjligheter till barnen och hur
            oerhört viktigt det har varit för väldigt många barn.
          </note>
          <note>
            Det innebär inte att dåliga skolor ska få finnas. Men de dåliga
            skolorna får inte finnas bland vare sig fristående eller kommunala
            skolor. Vad det handlar om i dag är att säkerställa kvaliteten
            för alla skolor, oavsett om de är kommunala eller fristående.
            Därför skulle jag vilja fråga Daniel Riazat: Vad är det som är
            så hotande med de fristående skolorna? Många av dem delar inte
            ens ut vinst.
          </note>
          <note type="speaker">
            Anf. 66 DANIEL RIAZAT (V) replik:
          </note>
          <note>
            Herr talman! Jag vill vara noga med att betona att det här inte
            handlar om friskolor generellt, utan om kommersialiseringen av
            svensk skola. Man ska inte kunna driva en skola enligt samma principer
            som när man driver en glasskiosk. Marknadsintressen kan inte finnas
            överallt och i alla lägen.
          </note>
          <note>
            När målet blir att göra vinst vet vi vilka det är som får ta
            stryk. Det är alla de elever som är i behov av särskilt stöd.
            Det är lärarna, som behöver få bättre löner. Det är elevhälsan,
            som inte får tillräckligt mycket resurser. Detta handlar alltså
            inte om valfrihet. Pedagogisk mångfald kan finnas utan kommersialisering
            av svensk skola och utan vinster i välfärden.
          </note>
          <note>
            Jag vill återgå till min tidigare fråga. Jag märkte att den var
            väldigt obekväm att svara på. Och det ska vara obekvämt att vara
            med och låta ett rasistiskt och fascistiskt parti sätta dagordningen
            för svensk politik. Det ska vara obekvämt att låta dem ta svensk
            politik som gisslan för att få igenom den högerpolitik de står
            för.
          </note>
          <note>
            Där vill jag ha ett besked. Är det verkligen så pass viktigt
            för er att se till att riskkapitalbolagen kan ta ut sina vinster
            och se till att de barn som kanske inte behöver lika mycket hjälp
            ändå kan få sin läx-RUT att ni till och med kan låta – vilket
            ni har gjort – ett sådant parti vara med och stötta er och se
            till att försätta landet i kaos? Det vill jag ha ett tydligare
            svar på. Och ja, det ska vara obekvämt att svara.
          </note>
          <note type="speaker">
            Anf. 67 CAMILLA WALTERSSON GRÖNVALL (M) replik:
          </note>
          <note>
            Herr talman! Jag upprepar: För oss i Alliansen är det viktigt
            att föra fram den skolpolitik som vi tror gynnar våra barn och
            våra ungdomar på allra bästa sätt. Det är utgångsläget när vi
            bedriver all politik.
          </note>
          <note>
            Jag läste på Twitter för några dagar sedan något som kanske kan
            ge perspektiv på saken från en partikamrat till Daniel Riazat
            som heter Lars Ohly. Jag tror att det löd ungefär så här: Oj,
            vad jag hade blivit arg om jag hade blivit uppmanad av borgerligheten
            att rösta på deras förslag just för att mitt riskerade att gå
            igenom!
          </note>
          <note>
            Jag vill också återföra det högtravande, skuldbeläggande tal
            som Daniel Riazat försöker ge till honom. Det här var tydligen
            inte en speciellt stor issue när vi förde debatt och diskussion
            med socialdemokrater och vänsterpartister som inte tyckte att
            det var speciellt svårt att tillsammans med Sverigedemokraterna
            rösta när det gällde det ekonomiska ramverket för ett år sedan.
            Jag vill alltså rikta den frågan tillbaka till er. Ni kanske får
            titta på ert eget agerande och ställa samma fråga.
          </note>
          <note>
            Men tillbaka till en av mina hjärtefrågor, som jag skulle vilja
            ställa. Är det tillåtet att ha pedagogisk mångfald även i en friskola?
            Är det så? Menar Daniel Riazat att det är ett ställningstagande?
          </note>
          <note>
            Jag tycker att det är oerhört cyniskt att försöka jämföra det
            med att driva en glasskiosk. Nu ska ingen skugga falla över någon
            som driver glasskiosk – det är oerhört glädjande att vi har många
            sådana, och må vi få fler. Men vi har alltså en rad väldigt duktiga
            entreprenörer som har utvecklat svensk skola genom vår friskolereform.
            Dem ska vi känna den allra djupaste respekt för. Jag inbjuder
            dig till att följa med på fler studiebesök där, Daniel Riazat.
          </note>
          <note>
            Anf. 68 ULRIKA CARLSSON i Skövde (C):
          </note>
          <note>
            Herr talman! Varje barns lärande och varje barns utveckling är
            utgångspunkten för Centerpartiets politik och för Alliansens politik
            – varje enskilt barns möjligheter att nå sin potential.
          </note>
          <note>
            Jag skulle vilja lyfta fram fyra som jag tror oerhört viktiga
            delar för att säkra en god utveckling av skolan i Sverige.
          </note>
          <note>
            För det första handlar det om en skola med både kunskap och kreativitet.
            Under alliansregeringens år har det kommit nya styrdokument för
            skolan som verkligen ger utrymme för detta. Den nya läroplanen
            och de nya kursplanerna med innehåll ger möjlighet till en utveckling
            där kunskap och kreativitet blir två bärande ben.
          </note>
          <note>
            För det andra handlar det om moderna lärverktyg. Vi vet att i
            en alltmer digitaliserad värld behöver våra barn och ungdomar
            få tillgång till de lärverktyg som finns när det gäller it. Centerpartiet
            har föreslagit ett lärarlyft i den delen. Det finns tyvärr inte
            med i årets budget, så jag ska inte gå in närmare på det.
          </note>
          <note>
            För det tredje handlar det om forskning om hjärna och lärande.
            Vi startar nu ett skolforskningsinstitut – det finns med i budgeten.
            Men det har också bedrivits både internationell och svensk forskning
            som kan komma skolan till del genom att man implementerar den
            på olika sätt. Man kan se att de skolor som använder sig av detta
            också lyckas. Med hårt arbete når eleverna målen tillsammans med
            både engagerade och professionella lärare.
          </note>
          <note>
            Den fjärde delen jag vill lyfta fram handlar om lärares och rektorers
            kompetens och ledarskap. Kompetensen och ledarskapet gör skillnad.
            Därför har alliansregeringen under ett antal år satsat ett antal
            miljarder på detta. Den första satsningen, på Lärarlyftet, handlade
            om 3,6 miljarder kronor – en stor del av de satsningar som vi
            har gjort. Vi har också satsat på rektorsutbildningen.
          </note>
          <note>
            Då, herr talman, var det dags att komma in på årets budgetdebatt.
            Det blir Alliansens nionde budget, om än med en rödgrön regering
            som har till uppgift att leverera enligt den budgeten. Det blir
            ju en något udda situation.
          </note>
          <note>
            Men vi har samsyn på ett stort antal av de delar som finns i
            budgeten. De syns inte så mycket i debatten, för dem väljer vi
            att inte lyfta fram på samma sätt. Men det är klart att vi alla
            bär med oss en ambition att kunskapsresultaten i den svenska skolan
            verkligen ska vara bra.
          </note>
          <note>
            För Centerpartiet och Alliansen är utbildning en prioriterad
            fråga. Det har det varit i varje budget. Men låt mig klargöra
            att vi inte vill finansiera de 517 miljoner kronor, Jabar Amin,
            som du efterlyste. Jag kan redan nu säga att vi inte vill höja
            ungdomsarbetsgivaravgiften med 10 miljarder kronor för att återföra
            500 miljoner kronor till utbildningen. Vi vill satsa där vi vet
            att det gör skillnad, nämligen på tidiga insatser.
          </note>
          <note>
            Vi vill inte göra det dyrare att anställa unga och försvåra möjligheten
            att komma in på arbetsmarknaden. Men i den första delen av utbildningsdebatten
            hanterar vi förskola, grundskola och gymnasieskola. Därför ska
            jag inte gå in på satsningar kopplade till vuxna. Det kommer senare
            i debatten.
          </note>
          <note>
            Herr talman! Det sker stora satsningar på utbildning med inriktning
            mot tidiga insatser. Det så kallade Lågstadielyftet är viktigt,
            och vi vet att det finns medel för tidiga insatser i båda budgetförslagen.
            Där finns det också stor samsyn. Det är nära 2 miljarder kronor
            det handlar om att satsa från förskoleklass till årskurs 3. Vi
            vet att det är oerhört viktigt att alla barn får möjligheter.
          </note>
          <note>
            Jag tycker att det är viktigt med den flexibilitet som finns
            i Lågstadie ­ lyftet. Det kan innebära fler lärare i klassrummet,
            klasser med färre elever och fler speciallärare eller halvklasstimmar.
            De behov som finns ser fak ­ tiskt lite olika ut, och därför behövs
            det en möjlighet för skolans huvudmän att hantera resurserna på
            bästa sätt.
          </note>
          <note>
            Det blir lätt fokus enbart på mindre grupper. Forskningen har
            visat att det kan ha en begränsad påverkan, men en klart mycket
            viktigare del handlar om lärares kompetens.
          </note>
          <note>
            Därför har vi under många år satsat på Lärarlyftet som jag redan
            har nämnt och på Mattelyftet, som den nuvarande regeringen väljer
            att fortsätta med. I Alliansens budget finns en fortsättning av
            Läslyftet. Det är också oerhört viktigt att vi fortsätter att
            göra förbättringar kopplade till lärarutbildningen, som vi har
            gjort om sedan ett antal år tillbaka.
          </note>
          <note>
            Vi vet att de karriärtjänster som skapats och som det finns förslag
            på att skapa fler av, inte minst på skolor i utanförskapsområden,
            är en viktig insats för att öka kvaliteten i skolan och för att
            göra läraryrket mer attraktivt genom att man kan se en progression
            och utveckling som lärare.
          </note>
          <note>
            Vid en utfrågning vi hade i utskottet med anledning av PISA-rapporten
            var några iakttagelser från rapportören att de bästa lärarna finns
            i de lättaste klasserna. Frågan kom också upp vad vi skulle satsa
            på om vi hade utrymme. Svaret blev: Satsa på lärarna men inte
            på generella löneökningar, utan belöna yrkesskicklighet! Det gör
            vi genom karriärtjänsterna, samtidigt som vi vill ge fler lärare
            chansen att utvecklas i sitt yrke.
          </note>
          <note>
            En annan viktig satsning som jag bara vill nämna helt kort –
            den kommer säkert att nämnas senare också – är den på ytterligare
            svenskundervisning för nyanlända elever för att öka resurserna
            i form av både fler timmar per vecka och fler år som man får den
            möjligheten. Jag vill avsluta med att berätta om ett studiebesök
            som jag gjorde på Sandbackaskolan i Kungälv. Det är en skola med
            stora utmaningar. Det har väl alla skolor, men här har man elever
            – mellan 40 och 60 procent i varje klass – med ett annat modersmål
            än svenska. Tänk att då få möta lärare, rektorer och kommunens
            läs- och skrivutvecklare som berättar om ett utvecklingsarbete
            – ett hårt utvecklingsarbete – som bygger på forskning och erfarenhet
            och som verkligen gör skillnad!
          </note>
          <note>
            Jag blev imponerad av det arbetet och glad för elevernas skull.
            Samtidigt funderade jag: Vad är det som gör att inte alla skolor
            bedriver ett sådant utvecklingsarbete, där man kan visa att det
            faktiskt ger resultat? Vad är det som fattas? Mycket handlar om
            att man kän ner att man har verktygen själv . Gå gärna in på Skolverkets
            hemsida och läs mer!
          </note>
          <note>
            Jag har redan överskridit min talartid. Jag ber om ursäkt för
            det.
          </note>
          <note>
            När experterna tittar på Sveriges skola blir de förvånade över
            att man vill lägga över ansvaret på någon annan. Man vet inte
            vem som har ansvaret. Låt oss vara tydliga med att vi har ett
            gemensamt ansvar. Det ligger ett ansvar på den nationella nivån,
            på skolans huvudmän men också på professionen. Låt oss tillsammans
            göra det bästa för att ändra utvecklingen!
          </note>
          <note>
            Herr talman! Jag vill avsluta med att tacka de tjänstemän som
            jobbat med detta betänkande. De har haft ett hästjobb, och det
            har inte varit lätt att få till alla skrivningar. Det är fortfarande
            inte helt lättgenomträngligt och lätt att läsa och hitta i, men
            det finns ändå en relativt stor samsyn kopplad till de utmaningar
            som skolan står inför.
          </note>
          <note>
            Jag vill också passa på att önska alla elever, lärare, utskottskamrater
            och herr talman en riktigt trevlig julhelg. Jag yrkar bifall till
            utskottets förslag.
          </note>
          <note>
            (Applåder)
          </note>
          <note type="speaker">
            Anf. 69 JABAR AMIN (MP) replik:
          </note>
          <note>
            Herr talman! Jag ställde en fråga till Alliansens företrädare
            för en stund sedan: Varför satsar ni drygt en halv miljard mindre
            än regeringen gör inför kommande år? Vi satsar drygt 4 miljarder
            extra, och ni devalverar detta till 3 ½ miljard.
          </note>
          <note>
            Jag fick bara undanflykter till svar. Man talade om vad man hade
            gjort 2006 och 2010, men min fråga gällde varför man gör detta
            nu och inför kommande år. I ditt anförande, Ulrika Carlsson, talar
            du om ett annat utgiftsområde och försöker på så sätt komma undan.
          </note>
          <note>
            Jag ställer om frågan. Ni satsar en halv miljard mindre än regeringen
            nu har aviserat. Det blir ingen elevhälsa. Det blir inte pengar
            till sfi-lärare. Det blir inga pengar till komvux för arbetslösa.
            Det blir inga pengar till folkhögskolorna. Det blir inga pengar
            till barnomsorg på helger och kvällar, och det blir betydligt
            mindre pengar till kompetensutveckling för lärare och förskollärare.
          </note>
          <note>
            Vi ville satsa 200 miljoner. Alliansen satsar 120. Tror inte
            Centerpartiet att det påverkar svensk skola negativt när man inte
            får de resurser som är nödvändiga?
          </note>
          <note>
            Anf. 70 ULRIKA CARLSSON i Skövde (C) replik:
          </note>
          <note>
            Herr talman! Jag försökte vara tydlig i mitt anförande så att
            Jabar Amin skulle höra vad vi avser att göra, nämligen att inte
            ta in 10 miljarder kronor när det gäller ungdomsarbetsgivaravgiften
            för att finansiera satsningar med 500 miljoner inom skolans budget.
            Vi har, precis som Jabar Amin påpekar, också ett stort reformutrymme
            för utbildningspolitiken. Men att då påstå att jag talar om ett
            annat utgiftsområde blir lite märkligt när Jabar Amin själv väljer
            att också lyfta in olika satsningar från andra utgiftsområden.
          </note>
          <note>
            Låt mig bara framhålla att när det gäller elevhälsan finns det,
            genom ytterligare ett utgiftsområde som vi inte har diskuterat
            här, en satsning som gäller psykisk ohälsa hos ungdomar. Den kan
            elevhälsan mycket väl vara en del av.
          </note>
          <note>
            Det är klart att hela budgeten hänger ihop. För barnens utveckling
            i skolan har vi ett stort reformutrymme i årets budget, men det
            finns också andra utgiftsområden som givetvis samverkar för att
            vi ska stärka kvaliteten på olika sätt.
          </note>
          <note type="speaker">
            Anf. 71 JABAR AMIN (MP) replik:
          </note>
          <note>
            Låt mig säga att det inte finns några extra pengar till elevhälsan
            från ett annat utgiftsområde. Det är befintliga pengar som man
            tar. De är reserverade för psykiatrin. Man tar en del av dem och
            försöker säga att det är till elevhälsan. Det finns alltså inga
            extrapengar.
          </note>
          <note>
            Tack och lov fick jag ett erkännande här: Ni satsar mindre –
            en halv miljard mindre. Det fick jag inte av förre talaren.
          </note>
          <note>
            Du talar om att ni gör stora satsningar när det gäller de nyanlända.
            Jag tittade på budgeten. Vad satsar man? Jo, man satsar 6 miljoner
            nästa år. 6 miljoner ska fördelas på 290 kommuner. Räkna ut hur
            mycket det blir! Det blir 20 000 för nyanlända i till exempel
            Stockholms kommun. Tycker du att detta är en satsning på nyanlända?
            Vi vill satsa över 150 miljoner. Är det då en satsning att anslå
            20 000 kronor för en kommun som Stockholm?
          </note>
          <note>
            Anf. 72 ULRIKA CARLSSON i Skövde (C) replik:
          </note>
          <note>
            Herr talman! Jabar Amins matematiska exempel lämnar en hel del
            övrigt att önska. Jag tänker inte ge mig in i den sifferexercis
            som han använder sig av.
          </note>
          <note>
            Det är inget problem att tala om att vi har 500 miljoner mindre.
            Det kan man läsa. Jag tror inte att detta har varit en stor fråga
            för någon.
          </note>
          <note>
            Men frågan är hur vi ska vända utvecklingen i den svenska skolan.
            Jo, det gör vi genom tidiga insatser, satsningar på lärares kompetens
            och rektorers ledarskap. Det har funnits satsningar i Alliansens
            budget under åtta år, och det fortsätter att vara satsningar.
            Jag vet att också Miljöpartiet anser att detta är viktiga satsningar
            för att stärka kvaliteten.
          </note>
          <note>
            I diskussionen om nyanlända nämnde jag ett exempel på en skola
            som jobbar med många nyanlända. Där jobbar man med sina befintliga
            resurser, forskningsbaserat, och därmed har man vänt utvecklingen.
            Där är alla lärare språklärare, och man ser ingen skillnad i kunskapsresultaten
            när det gäller läsförståelse mellan pojkar och flickor och inte
            heller när det gäller bakgrund och ursprung.
          </note>
          <note>
            Den svenska skolan har oerhört mycket resurser. Frågan är hur
            vi använder dem på bästa sätt. Jo, genom att höja kompetensen
            och arbeta med de resurser som finns. Man kan göra underverk med
            det.
          </note>
          <note>
            Jag skulle önska att vi genom de satsningarna kan fortsätta med
            den positiva utvecklingen så att den kommer alla elever till godo
            i den svenska skolan.
          </note>
          <note type="speaker">
            Anf. 73 LENA HALLENGREN (S) replik:
          </note>
          <note>
            Herr talman! Jag noterar att inte heller Ulrika Carlsson och
            Centerpartiet med ett enda ord berörde stödet från Sverigedemokraterna
            för att få igenom Alliansens budget utan enbart gläds åt de faktiska
            resultat som det ger. Det är beklagligt, och jag är bekymrad över
            vart detta ska leda oss.
          </note>
          <note>
            Det finns väldigt mycket att beröra. Jag väljer att försöka reda
            ut några frågor.
          </note>
          <note>
            Mindre grupper i förskolan finns det pengar till både i regeringens
            budget och i Alliansens budget, som nu går igenom. Men jag har
            i alla fall noterat och tycker att det är lite bekymmersamt att
            Alliansen nu talar om att de här pengarna får man först när man
            har minskat barngrupperna. Jag tror att vi alla här är ganska
            medvetna om vilken situation många kommuner befinner sig i.
          </note>
          <note>
            Alliansen vill att kommunerna först ska frigöra resurser, anställa
            mer personal och åstadkomma mindre barngrupper för att sedan få
            pengar, snarare än regeringens förslag att faktiskt ge ett statsbidrag
            – inte till vad som helst utan till att anställa mer personal.
            Jag är intresserad av hur Ulrika Carlsson och Alliansen tror att
            detta ska kunna bidra till mindre barngrupper.
          </note>
          <note>
            Jag verkar hinna med en fråga till. Fler lärare i lågstadiet
            – 1,1 miljarder, sa regeringen. Tidiga insatser – en halv miljard,
            sa regeringen. Detta strök Alliansen i stället för att utveckla
            en summa, och sedan kallar man det för lågstadielyft. Jag vill
            gärna tillägga att regeringens budget är på halvårsbasis, för
            det är ganska få satsningar i skolan som går att genomföra på
            en vecka.
          </note>
          <note>
            Min fråga är: Vad är den stora skillnaden, eftersom anslagen
            var tvungna att strykas?
          </note>
          <note>
            Anf. 74 ULRIKA CARLSSON i Skövde (C) replik:
          </note>
          <note>
            Herr talman! Precis som Lena Hallengren nämner har vi i mycket
            en samsyn i våra budgetförslag när det gäller tidiga insatser.
            Man kan väl kalla dem på olika sätt, men det finns ganska stora
            likheter mellan det som regeringen föreslog och det som alliansregeringen
            föreslog redan inför valet. Den här budgeten har inte kommit till
            efter valet och efter att man har sett den rödgröna regeringens
            budgetmotion, utan vi gick till val på denna politik. Den har
            funnits i vår budgetmotion, och det är den vi går vidare med.
          </note>
          <note>
            När det gäller hur detta med mindre grupper ska kunna bli verklighet
            är jag övertygad om att man kan lösa det på ett bra sätt i dialog
            mellan regeringen, kommunerna och Sveriges Kommuner och Landsting,
            så att man får möjlighet att minska klasserna. Exakt varför detta
            med lågstadie ­ lyft ska strykas eller inte ser jag som en ganska
            ointressant diskussion. Det handlar om tidiga insatser och om
            att ge de yngre barnen möjlighet att lära sig saker tidigt.
          </note>
          <note>
            En annan fråga som varit uppe gäller förskoleklasser och tioårig
            grundskola. Det har nämnts i tidigare replikskiften. Man har undrat
            varför det är nödvändigt att vidareutbilda förskollärare till
            grundskollärare. Min erfarenhet av att ha haft kolleger som har
            haft dubbla kompetenser – lärare och förskollärare samt lärare
            och fritidspedagoger – är att den dubbla kompetensen verkligen
            är en resurs för den svenska skolan.
          </note>
          <note>
            Det handlar inte om att du ska gå över från den ena kompetensen
            till den andra, utan det handlar om att skapa en bredd i den resurs
            som finns för att kunna använda den på bästa sätt i den tioåriga
            grundskolan.
          </note>
          <note type="speaker">
            Anf. 75 LENA HALLENGREN (S) replik:
          </note>
          <note>
            Dubbla kompetenser – då får man en del tankar. Vi skulle ju också
            kunna rikta pengarna ti ll lärarna i årskurs 1, 2 och 3 för att
            de ska läsa in förskolepedagogiken. Men tyvärr är det sällan så
            man ser på saken. Jag tycker att det är svårt att inte göra kopplingen
            att de här förskollärarna egentligen ska kunna arbeta i skolan
            och att vi ska göra om förskoleklassen till skola.
          </note>
          <note>
            Det är en ganska intressant fråga. Behöver man den här bryggan
            mellan förskolan och skolan? Kan de bästa exemplen visa oss vägen,
            eller ska vi börja med en tidigare skolstart? Det är en fråga
            för framtida diskussioner, naturligtvis.
          </note>
          <note>
            Jag tycker att det är intressant med svaret som ges när det gäller
            fler anställda i lågstadiet och lågstadielyft. Någonstans måste
            man bestämma sig för om det är retorik eller om det är på riktigt.
            Jag förstår det som att det är mer av retorik, att det handlar
            om att vi använder olika ord snarare än att det är några genuina
            skillnader.
          </note>
          <note>
            Det finns en fråga som jag noterar att ingen alliansföreträdare
            har berört, i alla fall inte så här långt. Det gäller höjda lärarlöner
            och en nationell samling för läraryrket. Hur ska jag förstå ert
            förslag? Kommer det att finnas pengar för framtiden, om Alliansen
            får bestämma, till de höjda lärarlönerna i form av 3 miljarder?
            Jag frågar eftersom det inte är en given fråga, då det ligger
            i budgeten för 2016, och det är inte den vi presenterar nu. Men
            jag har kunnat utläsa det på olika sätt. Och tidigare alliansföreträdare,
            inte minst Jan Björklund, har varit oerhört tydliga med att det
            här är fel väg att gå. Vad säger Ulrika Carlsson och Centerpartiet?
          </note>
          <note>
            Anf. 76 ULRIKA CARLSSON i Skövde (C) replik:
          </note>
          <note>
            Herr talman! Jag ska efter bästa förmåga försöka klargöra hur
            det är när det gäller en del av de frågor som Lena Hallengren
            nu ställde.
          </note>
          <note>
            Det är ett antal kompetensutvecklingsinsatser som också riktar
            sig mot de lärare som undervisar i årskurs 1–3. Mattelyftet och
            Läslyftet och de delarna är ju kompetensutvecklingsinsatser.
          </note>
          <note>
            Centerpartiet föreslog redan 1997, när förskoleklassen infördes,
            att man skulle ha en tioårig grundskola för att förskollärarnas
            kompetens inte skulle isoleras till förskoleklassen utan skulle
            kunna användas också under de första åren i skolan.
          </note>
          <note>
            Genom att ha lärare med dubbla kompetenser skapar man en större
            flexibilitet så att förskolepedagogiken kan följa de barn som
            har ett speciellt behov. Leken som inlärningsform kan då få ett
            större genomslag också i grundskolan. Det ser jag som en väldigt
            positiv del.
          </note>
          <note>
            Att det heter någonting annat handlar inte enbart om retorik,
            utan det handlar också om att det innehåller en del andra saker.
            Det är delvis skrivet. De t innehåller en flexibilitet i L ågstadielyftet
            som vi valde att lyfta fram. Det handlar inte enbart om mindre
            klasser eller om fler lärare, utan det handlar om att man kan
            göra på olika sätt i de olika kommunerna. Det är väl en sådan
            viktig del.
          </note>
          <note>
            Jag tror att vi alla delar bilden av att vi behöver öka läraryrkets
            attraktivitet. Fler behöver söka till lärarutbildningen på olika
            sätt. Det handlar om en större konkurrens. Man behöver kunna göra
            karriär som lärare på olika sätt. Där tror jag att en av de viktiga
            saker som alliansregeringen har gjort är karriärutvecklingstjänsterna.
            Oavsett om det handlar om förstelärare eller lektorstjänst är
            det en viktig del. Där har alliansregeringen varit tydlig och
            sagt: Vi vill fortsätta med den karriärutvecklingsreformen.
          </note>
          <note>
            Precis som jag nämnde i mitt anförande sa man i PISA-genomgången,
            som vi hade, att det inte handlar om generella ökningar. Men man
            kan behöva göra betydligt mer ökningar för lärarprofessionen framöver.
          </note>
          <note type="speaker">
            Anf. 77 CHRISTER NYLANDER (FP):
          </note>
          <note>
            Herr talman! Också jag vill inleda med att tacka kansliet för
            att de under en period när det behövdes exceptionellt arbete också
            utförde excep ­ tionellt arbete. Jag vill också tacka utskottet.
            Det har varit en tuff resa att få ihop en budget. Det är väl på
            detta område som budgeten skiljer sig allra mest mellan Alliansens
            förslag och regeringens förslag.
          </note>
          <note>
            Socialdemokraterna, Miljöpartiet och Vänsterpartiet använde hela
            valrörelsen – de har också gjort det under en stor del av den
            här debatten – till att berätta om att resurserna till välfärden
            har minskat.
          </note>
          <note>
            Men läs er budget! Om man läser i budgetpropositionen blir det
            ganska tydligt, åtminstone på det här området. Ni skriver det
            själva. Kostnaden per barn i förskola, kostnaden per barn i grundskola
            och kostnaden per barn i förskoleklass har ökat med 2 procent
            bara under det senaste året. Kostnaden per elev i gymnasieskolan
            ökade bara under det senaste året med 5,8 procent. Det skriver
            ni i er budgetproposition. Lärartätheten i förskolan, grundskolan
            och förskoleklassen är i stort sett oförändrad, men den har ökat
            i gymnasieskolan.
          </note>
          <note>
            Läs er budget! Så beskriver ni nämligen verkligheten under alliansregeringen.
            Borta är, där i alla fall, resonemanget om att något har gått
            sönder. Snarare hyllar ni i era bedömningar att resurserna till
            skolan har ökat.
          </note>
          <note>
            Den budget som riksdagen i dag antar innebär en fortsättning
            på satsningen på kunskap och mer pengar till skolan. På tre år
            skjuter vi till 25 miljarder kronor. Det är inte där skillnaden
            mellan de båda alternativen ligger, utan skillnaden ligger i hur
            man använder pengarna.
          </note>
          <note>
            Det här är en stark budget med ett tydligt kunskapsfokus som
            innebär storsatsningar på kunskap och en storsatsning på skolan.
            2 miljarder satsas på lågstadielyft och höjd kvalitet på lågstadiet.
            Läslyftet förlängs. Vi gör en massiv satsning på läxläsning i
            kommunerna och också en satsning på ideella organisationer som
            erbjuder läxläsning.
          </note>
          <note>
            100 miljoner kronor avsätts till sommarskolor för att fler ska
            få lyckade resultat och godkända resultat i skolan. För att lyfta
            resultaten i de skolor som har de allra tuffaste förutsättningarna
            satsar vi nu 300 miljoner kronor. Nyanlända får mer undervisningstid
            i svenska.
          </note>
          <note>
            Hundratals miljoner kronor satsas på att minska storleken på
            barngrupperna i förskolan och på fritidshemmen. Förskollärare
            och förskolechefer får fortbildning. Och för att locka fler ungdomar
            att söka sig till lärlingsutbildningar fördubblar vi lärlingsersättningen
            från och med nästa år.
          </note>
          <note>
            Herr talman! Det är viktigt med resurser i skolan och utbildningsväsendet,
            men det är också helt avgörande hur resurserna används. Man kan
            skicka in miljarder efter miljarder i ett felaktigt system och
            får då inte ut bättre resultat. Det viktiga är att kombinera detta.
            Det handlar om mer resurser men också om att använda dem rätt.
            Det är därför Folkpartiet och Alliansen har genomfört ett stort
            antal strukturella reformer i skolpolitiken de senaste åtta åren.
          </note>
          <note>
            Vill man att fler elever ska lära sig mer behövs det nämligen
            tydliga regler för hur det ska finnas behöriga lärare. Vill man
            att fler ska lära sig mer krävs det att man utvärderar kunskapen
            och funderar på hur man kan hjälpa dem som håller på att halka
            efter. Vill man att alla ska ha en chans måste man börja tidigt
            med kunskapsutvärderingarna och tidigt ge stöd. Vill man uppvärdera
            läraryrket måste man höja lönerna generellt men också se till
            att det finns karriärvägar. Vill man lyfta fram resultaten får
            man inte slarva med fortbildningsmöjligheterna för lärarna, så
            som man under decennier har gjort i det här landet.
          </note>
          <note>
            Vi behöver fortsätta att reformera och lyfta resultaten i svensk
            skola. Men jag tror inte att den kraft som behövs för att på allvar
            lyfta kunskapsresultaten, statusen för skolan och statusen för
            lärarna finns fördelad i 290 olika kommuner. Vi har ganska många
            kommuner i det här landet, och ganska många av dem är väldigt
            små och sköra. Det är därför Folkpartiet vill se ett statligt
            huvudmannaskap för skolan. Det är så vi får den kraft som behövs
            för att på allvar vända utvecklingen.
          </note>
          <note>
            I den här budgeten avsätter riksdagen pengar för att planera
            och genomföra olika insatser för att förbereda införande av betyg
            från årskurs 4 och 20 miljoner för insatser och planeringar för
            att öka ordningen i skolan och införa ordningsomdömen.
          </note>
          <note>
            När jag har lyssnat på debatten hittills har det nästan låtit
            som om regeringspartierna har tänkt obstruera i fråga om detta.
            Därför förutsätter jag att representanter för Socialdemokraterna
            och Miljöpartiet och förhoppningsvis också utbildningsminister
            Fridolin under den här debatten redovisar en plan för hur ni tänker
            hantera de miljoner som riksdagen faktiskt nu säger till er att
            använda för att planera för tidigare betyg och ordningsomdömen
            i skolan.
          </note>
          <note>
            Herr talman! Vi ska fortsätta skjuta till pengar, nya resurser,
            till skolan. Vi ska fortsätta göra politiska reformer som uppvärderar
            utbildning och lärarna. Men ska vi lyckas lyfta resultaten på
            allvar måste vi också se till att det finns en allmän känsla i
            det här landet bland föräldrar och elever och i samhället som
            helhet av att Sverige ska bli en av de främsta skol ­ nationerna
            i världen och att detta med kunskap och utbildning är viktigt
            i den enskilde individens livsprojekt.
          </note>
          <note>
            Herr talman! Folkpartiet och Alliansen har genomfört väldigt
            viktiga reformer de senaste åtta åren. Att Alliansens budgetmotion
            nu förhoppningsvis vinner gehör innebär ytterligare steg i den
            riktningen.
          </note>
          <note>
            Mer behöver dock göras, och mycket mer kommer att göras. Jag
            yrkar därför bifall till utskottets förslag i betänkandet.
          </note>
          <note>
            (Applåder)
          </note>
          <note>
            I detta anförande instämde Bengt Eliasson och Mathias Sundin
            (båda FP).
          </note>
          <note type="speaker">
            Anf. 78 JABAR AMIN (MP) replik:
          </note>
          <note>
            Herr talman! Christer Nylander försökte delvis avfärda att de
            anslår mindre medel men sa sedan att det inte är så viktigt, utan
            det som är viktigt är hur .
          </note>
          <note>
            För det första, Christer Nylander, föreslår ni drygt en halv
            miljard mindre än vad vi i regeringspartierna aviserar tillsammans
            med Vänsterpartiet. Det är 517 miljoner mindre, och det är ett
            faktum.
          </note>
          <note>
            För det andra vill Christer Nylander tala om hur . Hans företrädare
            från Alliansen sa att de kommer att föra samma politik som förts
            under de gångna åtta åren.
          </note>
          <note>
            Då ska jag rapportera vad Skolverket och andras forskningsrapporter
            har visat att er politik ledde till. Den ledde till lägre kunskaper,
            större segregation och en hel del utslagning. Hela 105 000 elever
            slogs ut under era åtta år! De fick inte behörighet från nian
            till gymnasieskolans nationella program. Politiken ledde också
            till minskad likvärdighet. Detta är resultatet och konsekvenserna
            av er politik.
          </note>
          <note>
            Nu säger ni att ni ska föra samma politik. Ni menar alltså att
            ni ska utsätta Sveriges elever och lärare för samma påfrestningar
            som resultatet av era åtta år vid makten visar: utslagning, minskad
            likvärdighet, segrega ­ tion och längre kunskaper.
          </note>
          <note>
            Kommer ni att ordinera samma gamla medicin som inte hjälper?
          </note>
          <note type="speaker">
            Anf. 79 CHRISTER NYLANDER (FP) replik:
          </note>
          <note>
            Herr talman! Jabar Amin låter mer som om han beskriver den politik
            som Socialdemokraterna och Miljöpartiet har drivit under decennier
            i det här landet. Det är decennier av skolpolitik som har inneburit
            att resultaten i svensk skola har fallit. Det är ju inte bara
            under de gångna åtta åren som resultaten har fallit. De har fallit
            i decennier, och det är därför vi lägger om politiken. Det är
            därför vi vill satsa på mer kunskap, och det är därför vi också
            sätter in resurser där resurserna behövs mest.
          </note>
          <note>
            Jabar Amin är duktig på ekonomi, har vi hört. Han är duktig på
            att räkna. Därför skulle jag vilja be honom göra en räkneövning.
            Det satsas i Sverige 240 miljarder offentliga kronor på barn-
            och ungdomsskolor. På det här utgiftsområdet satsas 64 miljarder
            kronor, och då inkluderas forskning och högskolan.
          </note>
          <note>
            Jabar Amin pratar om 500 miljoner kronor som om de skulle vara
            det viktiga. Hur många procent är 500 miljoner kronor av den totala
            offentliga satsningen på skolan?
          </note>
          <note type="speaker">
            Anf. 80 JABAR AMIN (MP) replik:
          </note>
          <note>
            Jag ska säga att vi satsar drygt 4 miljarder extra kommande år,
            alltså 2015. Det är vad regeringen har aviserat.
          </note>
          <note>
            Jag konstaterar att ni vill minska dessa 4 miljarder till 3 ½
            miljard, och det erkände en av Alliansens företrädare nyss.
          </note>
          <note>
            Jag tycker också att det är ironiskt när Christer Nylander i
            sitt anförande säger att man inte ska slarva med kompetensutveckling
            för lärare och förskolepersonal. Då skulle man kunna förvänta
            sig att ni lägger en större budget än vad regeringen har gjort.
          </note>
          <note>
            Vi satsar 200 miljoner. Vad gör ni, Christer Nylander? Ni satsar
            35 miljoner på förskollärare och 15 miljoner på förskolechefer.
            Det blir 50 miljoner. Sedan vill ni lägga 70 miljoner på att omvandla
            förskollärare till grundskollärare. Alltihop tillsammans blir
            120 miljoner, alltså drygt hälften av vad vi satsar.
          </note>
          <note>
            Det är att slarva med kompetensutveckling, Christer Nylander.
          </note>
          <note type="speaker">
            Anf. 81 CHRISTER NYLANDER (FP) replik:
          </note>
          <note>
            Herr talman! När vi kom till makten fö r åtta år sedan konstaterade
            vi – och det tror att jag många fler hade gjort innan dess – att
            det knappt fanns någon kompetensutveckling för lärare i det här
            landet. Kommunerna hade sjabblat bort det och valde hela tiden
            att satsa på annat.
          </note>
          <note>
            Det var därför alliansregeringen införde Lärarlyftet, och det
            var därför vi satsade miljon efter miljon och miljard efter miljard
            för att fler lärare skulle få kompetensutveckling.
          </note>
          <note>
            Detta fortsätter vi med, och det kommer vi att fortsätta med
            om vi efter valet den 22 mars får fortsätta bestämma vilken budget
            som ska gälla för svensk skola.
          </note>
          <note>
            Lena Hallengren sa i sitt anförande att det inte är så stor skillnad
            mellan våra satsningar på lågstadiet och ert lågstadielyft. Det
            är ungefär 500 miljoner kronor; varför bråka om detta? Är det
            bara budgetteknik eller inte?
          </note>
          <note>
            Jag konstaterar att här har vi under åtta år med alliansregeringen
            skjutit till mer och mer resurser, men allvarligt talat, Jabar
            Amin, man kan använda pengar fel också i skolväsendet. Det handlar
            inte bara om att skjuta till miljoner.
          </note>
          <note>
            Vi ska göra det, men vi måste också se till att dessa miljoner
            används rätt. Vi ska använda pengarna så att fler elever ska nå
            kunskapsresultaten, för att uppvärdera läraryrkets status och
            för att se till att skolan och kunskapsresultaten i Sverige blir
            bland de allra bästa i världen.
          </note>
          <note type="speaker">
            Anf. 82 DANIEL RIAZAT (V) replik:
          </note>
          <note>
            Herr talman! Under åtta år bedrev Alliansen en politik där det
            skapades massarbetslöshet. Den svåra situation som Sverige befann
            sig i redan innan med ganska hög arbetslöshet blev mycket värre.
          </note>
          <note>
            Då sa ni att ni skulle ha något som hette arbetslinjen. Vi såg
            resultatet av det, och det såg även era väljare.
          </note>
          <note>
            Sedan kom ni med kunskapslinjen. Man kan väl efter dessa åtta
            år säga att den varken innehöll kunskap eller var någon linje.
          </note>
          <note>
            Då är min fråga liksom Jabar Amins: Hur kommer det sig att ni,
            när man år efter år och i forskningsrap port efter forskningsrapport
            visar att det ni har gjort har varit åtta år av misslyckad skolpolitik,
            ändå vill fortsätta med den politiken?
          </note>
          <note>
            Jag har en fråga till. När vi har alla de problem som vi har
            i den svenska skolan, när vi ser att det är för stora barngrupper
            i förskolan, när vi ser att det är för stora grupper i grundskolan,
            när vi ser att lärarna behöver fler kolleger för att klara sig,
            när vi ser att de behöver få en höjning av sina löner – hur kan
            lösningen på detta då vara betyg från årskurs 4 och att införa
            fler betyg och omdömen? Hur är det en lösning på de utmaningar
            vi står inför i svensk skola?
          </note>
          <note type="speaker">
            Anf. 83 CHRISTER NYLANDER (FP) replik:
          </note>
          <note>
            Herr talman! Jag tackar verkligen för de frågorna, för det var
            precis detta jag gärna skulle vilja prata om.
          </note>
          <note>
            Om man tittar på forskning och utvärdering av svenska resultat
            ser man rätt tydligt att vi är sämre på ett område, och det gäller
            ordningen. Vi är också sämre kunskapsmässigt. Men det är klart
            att det hänger samman. Om det inte finns studiero i klassrummet,
            hur ska man då kunna lära sig så mycket som möjligt? Är det någon
            motsättning mellan att ha studiero i klassrummet och studera i
            klassrummet?
          </note>
          <note>
            Jag tror inte det, och därför måste vi göra mer för att få studiero
            i klassrummet och se till att de som behöver läsa lite extra och
            behöver lite lugn och ro faktiskt får det. Det är ju de som har
            det svårast i skolan som drabbas hårdast av bristande ordning
            i klassrummet, och det är därför detta är viktigt att genomföra.
          </note>
          <note>
            Varför vill vi ha betyg från årskurs 4? Jo, vi vill att skolan
            tidigt och tydligt ska fokusera på kunskap. Gör man det kommer
            också fler att lyckas lära sig mer i skolan. Fler kommer att lyckas
            med skolan, och det är det vi vill.
          </note>
          <note>
            Under decennier har vi sett att kunskapsresultaten har sjunkit
            i svensk skola. Det är därför vi har gjort alla de här reformerna.
            Men reformer tar tid. Internationella undersökningar mäter ofta
            resultaten i årskurs 8. Ändrar man lågstadielärarutbildningen
            tar det några år innan lågstadieläraren kommer ut i klassrummet
            – fem år ungefär. Sedan ska de undervisa dem som går i lågstadiet,
            och sedan går eleverna vidare till mellanstadiet och därefter
            till högstadiet. Där mäts de i PISA-undersökningen. De som nu
            har mätts i PISA är inte de som har mött Alliansens lågstadielärare.
            Det är inte de som har mött Alliansens betygssystem. Det är inte
            ens de som har mött särskilt många av de reformer som vi faktiskt
            har genomfört.
          </note>
          <note>
            PISA-undersökningen var en undersökning av den gamla regeringens
            politik. Först om några år när nästa PISA-undersökning görs kan
            vi skönja resultaten av Alliansens politik. Hittills har PISA-undersökningen
            bara kunnat beskrivas som spiken i kistan för den rödgröna skolpolitiken.
          </note>
          <note type="speaker">
            Anf. 84 DANIEL RIAZAT (V) replik:
          </note>
          <note>
            Herr talman! Återigen försöker man med hjälp av retoriska knep
            och uttryck som låter fina komma undan det som detta egentligen
            handlar om.
          </note>
          <note>
            Svensk skola har generellt sett, inte bara i de jämförelser Christer
            Nylander nämnde, varit en skola som har legat bra till i resten
            av världen. Det har varit en skola som har legat på topp under
            många år.
          </note>
          <note>
            Alla de försämringar som har skett beror såklart inte på de åtta
            år ni har suttit vid makten. Ni hann göra skada i svensk skolpolitik
            även under 90-talet. Däremot kan det vara läge att någonstans
            omvärdera sin politik och säga att den inte har fungerat. Att
            i stället lägga fram lösningar som för svensk skola närmare en
            militärskola än att elever ska få studiero på riktigt genom att
            det finns tillräckligt mycket personal som kan hjälpa dem med
            vad de behöver är inte värdigt svensk skolpolitik.
          </note>
          <note>
            Jag har ännu en fråga. Visserligen gick Folkpartiet till val
            på sloganen ”feminism utan socialism”, men var finns feminismen
            i att den ensamstående mamman med låg inkomst inte kan betala
            för privat läxhjälp till hennes barn och att barnen nu inte kan
            få den hjälpen i skolan på grund av att ni inte tänker satsa på
            att alla skolor kan erbjuda läxhjälp? Var finns det feministiska
            i det? Det är en bra fråga för ett parti med den valsloganen att
            svara på.
          </note>
          <note type="speaker">
            Anf. 85 CHRISTER NYLANDER (FP) replik:
          </note>
          <note>
            Herr talman! Det är en bra fråga, men det är en fråga som tar
            sin grund i en felaktig analys av verkligheten.
          </note>
          <note>
            I Alliansens budgetmotion finns ett förslag om att läxhjälp ska
            bli obligatorisk för kommunerna. Nu kunde vi inte genomföra detta
            under det kommande året eftersom det tar tid att genomföra ändringar
            i lagstiftningen. Därför ligger de hundratals miljonerna i läxläsningshjälp
            i den allmänna påsen för kommunerna. Dessutom finns miljoner till
            Skolverket och andra myndigheter som ska tillse att pengarna verkligen
            används till läxhjälp. Dessutom finns 10,4 miljoner kronor för
            en satsning på ideell läxhjälpsverksamhet.
          </note>
          <note>
            Om Daniel Riazat tycker att det är feminism att ge mer pengar
            till läxhjälp är det här en budget som präglas av feminism.
          </note>
          <note>
            Det finns också andra delar som är viktiga ur ett feministiskt
            perspektiv. De ofta tysta tjejer som pluggar på i skolan och de
            unga killar som behöver skolan allra mest är de som drabbas hårdast
            av bristande ordning i klassrummet. Därför är det så viktigt att
            vi fortsätter att satsa på mer studiero och trygghet i skolan.
            Det är de som behöver skolan mest som annars drabbas hårdast.
          </note>
          <note>
            Det finns saker som svensk skola alltid har varit bra på och
            fortfarande är bra på. Sverige är ett av de länder i världen som
            satsar mest pengar på skolan och utbildningssystemet. Men det
            visar också hur viktigt det är att använda pengarna rätt. Det
            räcker inte med mycket, utan pengarna måste användas med tydligt
            fokus på mer kunskap och att fler elever ska hänga med från början.
            Annars får man inte ut mer kunskap av mer pengar. Det är därför
            de sakerna måste gå ihop, och det är därför de går ihop i vår
            budget. Mer pengar kombineras med reformer för mer kunskap.
          </note>
          <note type="speaker">
            Anf. 86 LENA HALLENGREN (S) replik:
          </note>
          <note>
            Herr talman! Jag noterar att inte heller Christer Nylander eller
            Folkpartiet har några som helst problem att få igenom sin budget
            med hjälp av 49 sverigedemokratiska röster. Inte med ett ord berörs
            det parlamentariska läget eller situationen vi står inför. Det
            är högst anmärkningsvärt, och jag noterar det tydligt.
          </note>
          <note>
            Det är intressant att diskutera budget. Tre år och 25 miljarder
            är stort. Det är viktiga satsningar på skolan. Jag sa i mitt inledningsanförande
            att det är resurser som tillförs skolan. Men det är inte så att
            vi har ett bättre ekonomiskt läge nu än 2006 när Alliansen tog
            över. Då tyckte jag att det gick att hitta 5 miljarder på åtta
            år. Det är siffror som jag har tagit från era egna företrädare
            i talarstolen. Det är anmärkningsvärt. Det är svårt att inte göra
            en koppling till att när en rödgrön regering tillträder uppvärderas
            skolan, och då ska Alliansen naturligtvis möta detta och anslå
            mer medel.
          </note>
          <note>
            Jag kan inte låta bli att ändå beröra det som Christer Nylander
            ägnar mycket tid åt att beskriva. När kan man tänka sig att skolresultaten
            vänder?
          </note>
          <note>
            När Alliansen vann valet 2006 påstod inte Jan Björklund att det
            behövdes 15 år för att vända skolresultaten. Det var fyra fem
            år som skulle ge effekt om bara Björklund fick sätta tänderna
            i den svenska skolan. Nu pratar Christer Nylander om att först
            ska rätt personer söka utbildningen, sedan ska de utbildas, sedan
            ska de hinna jobba och helst börja med en oförstörd sexåring.
            Vi är inne på åtminstone ett och ett halvt decennium med det sättet
            att räkna. Det låter deprimerande.
          </note>
          <note>
            Där finns exemplet Kanada, som varken Christer Nylander eller
            jag har hunnit besöka än under vår kortvariga tid som presidium
            i utbildningsutskottet. Vi kommer inte att hinna åka dit nu, men
            vi vet att många andra har varit där. Där har de vänt resultaten
            på fem sex år. Vad är det som har varit problemet för Jan Björklund,
            som inte har lyckats på åtta år?
          </note>
          <note type="speaker">
            Anf. 87 CHRISTER NYLANDER (FP) replik:
          </note>
          <note>
            Herr talman! Det finns de som har högre ambitioner än så. Gustav
            Fridolin skulle vända resultaten på 100 dagar. Jag har inte sett
            mycket av det löftet än så länge – men det kanske kommer i hans
            anförande senare.
          </note>
          <note>
            Det är klart att man nu börjar skönja resultatet av Alliansens
            skolpolitik. Fler söker sig till läraryrket. Det är nyckeln för
            att på lång sikt lyfta skolresultaten. Ju fler riktigt intresserade
            och duktiga ungdomar som söker sig till läraryrket, desto bättre
            kommer det att gå för svensk skola på lång sikt, desto bättre
            kommer svensk ekonomi och svenskt välstånd att utvecklas på lång
            sikt.
          </note>
          <note>
            Det är klart att vissa saker kan göras som får snabb effekt.
            De ska göras. Men vi måste samtidigt göra andra saker som strukturellt
            förändrar utvecklingen på lång sikt. Det gör vi också. Men vi
            kommer inte ifrån att det inte finns något som kommer att lösa
            svenska skolproblem lika effektivt som ett trollspö. Vi måste
            jobba både med snabba effekter för att lösa de mest akuta problemen
            och på lång sikt så att fler duktiga ungdomar söker sig till läraryrket.
            Det är så vi får verklig effekt.
          </note>
          <note>
            Politik handlar inte bara om spel och är inte bara en tävling,
            Lena Hallengren. Det är inte så att vi lägger resurser på skolan
            bara för att ni lägger resurser på skolan. Det går inte att lägga
            resurser på skolan om man inte sköter svensk ekonomi. Om inte
            alliansregeringen hade sett till att statsfinanserna hade kommit
            i ordning, att Sverige är ett av de lände r som har bäst ekonomi
            i Europa och att Sverige klarade sig ur den tuffa ekonomiska krisen
            hade varken du eller jag kunnat lägga mer pengar på skolan. Saker
            och ting hänger s amman. Klarar man inte ekonomin och klarar man
            inte att satsa på ord ning och reda i statsfinanserna klarar man
            inte heller skolan.
          </note>
          <note>
            Jag skäms inte för denna motion. Jag skäms inte för den politik
            som nu ska genomföras i Sverige. Det är bra om den gäller. Om
            andra sedan vill rösta på den är de välkomna att göra det.
          </note>
          <note type="speaker">
            Anf. 88 LENA HALLENGREN (S) replik:
          </note>
          <note>
            Herr talman! Jag antar att ni på den motsatta sidan i kammaren
            hörde inviten.
          </note>
          <note>
            Det är klart att det är fråga om ett ansvarstagande i detta parlamentariska
            läge. Det förvånar mig att ett parti som Folkpartiet negligerar
            det – men jag hör vad Christer Nylander säger.
          </note>
          <note>
            Det är att förlöjliga diskussionen, som jag vet att utbildningsministern
            kan svara på själv, att nämna 100 dagar. Det är klart att man
            ska ha en ambition om vilket arbete man ska starta. Jämför inte
            det med att det under åtta år har varit ett folkpartistiskt skolpolitiskt
            styre. Det hade varit roligt om vi hade kunnat stå här i dag och
            konstatera resultaten. Det är väl ingen som tycker att utvecklingen
            är rolig. I går kunde vi läsa att allt färre tar ut sin yrkesexamen.
            Det är naturligtvis en ambition. Jag tror inte att det vidtogs
            förändringar för att det inte skulle bli en bra utbildning, men
            vi kan konstatera att de inte ger avsedd effekt.
          </note>
          <note>
            Efter åtta år, efter ett val som inte kan beskrivas som en jättesuccé,
            vilka slutsatser ska bland annat Folkpartiet dra när det gäller
            framtida satsningar på skolpolitiken?
          </note>
          <note>
            Det är i högsta grad intressant att fundera över hur vi kan stärka
            professionen. På vilket sätt ska vi se till att på riktigt vända
            resultaten? Inte kan det väl vara så att vi ska behöva vänta 15
            år innan vi ser en utveckling? Vi kan inte hålla på att hänvisa
            till den förrförra regeringen. Vi kan inte hänvisa till hur många
            regeringar som helst. När är det rimligt att vi börjar se resultat?
            Är det så att allt arbete som bedrevs under åtta år borde fortsätta?
          </note>
          <note type="speaker">
            Anf. 89 CHRISTER NYLANDER (FP) replik:
          </note>
          <note>
            Herr talman! Låt mig börja med frågan om vilket stöd det finns
            för vår budgetmotion. Menar Lena Hallengren och Socialdemokraterna
            på allvar att de tänker så här: Oj, nu är det någon annan som
            tycker som vi, så nu drar vi tillbaka alla våra förslag!
          </note>
          <note>
            Är det så ni tycker att vi skulle ha agerat? Skulle ni ha agerat
            på det sättet? Förlåt – Lena Hallengren kan inte svara nu. Men
            skulle ni agera så om ni lade fram ett förslag om att inte sänka
            värnskatten och inte höja brytpunkten för statlig skatt och såg
            att någon annan stödde det? Nej, jag tror inte att ni hade gjort
            det.
          </note>
          <note>
            Åtta år av omfattande kunskapsresultatsinriktade reformer har
            genomförts. Vid få tillfällen i svensk historia – jag tror aldrig
            – har så många reformer gjorts för att höja kunskapsresultaten
            i Sverige. Man ska också se att de har olika effekt. En del jobbar
            på lång sikt och en del på kort sikt. Vi ser nu hur intresset
            för läraryrket ökar, och det är väldigt bra – det är helt centralt.
          </note>
          <note>
            Vi vet också att de utvärderingar som hittills har gjorts, PISA
            till exempel, har gjorts på elever som har gått i en helt annan
            skola än den som Jan Björklund, Alliansen och Folkpartiet stått
            bakom. De PISA-undersökningar som har gjorts utvärderade effekterna
            av den gamla regeringens politik.
          </note>
          <note>
            När det gäller yrkesexamen på gymnasieskolan är det sant att
            det borde vara fler som lyckas nå yrkesexamen. Man ska inte heller
            blunda för att det är en helt annan sak. Man kan inte jämföra
            den yrkesexamen som vi har infört med de slutbetyg som fanns tidigare,
            för i slutbetygen fanns också icke godkända ämnen med. Det är
            en helt annan sak att nu få en yrkesexamen och ett slutbetyg.
          </note>
          <note>
            Min slutsats av det där är inte att man ska tvinga varje elev
            att förbereda sig för universitetsstudier. Min slutsats är snarare
            att man ska förbättra yrkesutbildningen och underlätta för dem
            som i stället vill gå en lärlingsutbildning att göra det.
          </note>
          <note>
            En sak är vi överens om: att stärka professionen. Jag hoppas
            att de satsningar som Alliansen har gjort kan fortsätta om den
            rödgröna regeringen får fortsätta att styra landet. Det som måste
            ske är både att vi lyfter upp lärarlönerna generellt och lärarstatusen
            generellt och att vi ser till att det finns karriärvägar för lärare.
            Ingenting är viktigare än att se till att fler vill bli lärare
            på lång sikt.
          </note>
          <note type="speaker">
            Anf. 90 ANNIKA ECLUND (KD):
          </note>
          <note>
            Herr talman! I det betänkande vi i dag debatterar finns många
            viktiga satsningar för svensk skola.
          </note>
          <note>
            Jag tänker uppehålla mig kring några punkter som jag tror är
            helt avgörande för om vi i Sverige ska bli bäst i klassen igen.
          </note>
          <note>
            I det allvarliga läge som svensk skola befinner sig i, och där
            skillnaderna mellan partierna inte är speciellt stora, borde vi
            kunna föra en konstruktiv diskussion för att vända utvecklingen.
            Jag tror att det är vad våra elever, föräldrar, lärare och övriga
            medborgare förväntar sig av oss.
          </note>
          <note>
            Sverige är ett av de länder som satsar mest pengar på skolan.
            Det är alltså inte i första hand pengar som saknas, utan diskussionen
            borde handla om vad vi gör med de resurser vi har.
          </note>
          <note>
            Viktigt är att vi nu tillsammans fokuserar på det som verkligen
            kommer att göra skillnad, vilket handlar om tidiga insatser för
            elever i behov av särskilt stöd. Det handlar om att locka fler
            att vilja bli lärare och att skickliga lärare vill stanna kvar
            i yrket. Det handlar också om trygghet och arbetsro i klassrummet
            och att eleverna får mer lärarledd undervisningstid.
          </note>
          <note>
            Herr talman! Som kristdemokrat och skolpolitiker vill jag poängtera
            att det som i dag anses vara skolproblem kanske inte alltid börjar
            i skolan. Familjepolitik och skolpolitik hänger tätt samman. För
            att barn ska må bra behöver de en lugn start i livet. Därför är
            satsningen både på mindre barngrupper i förskolan och fritis och
            på mindre kl asstorlekar i lågstadiet viktig .
          </note>
          <note>
            Barn är liksom vi vuxna olika, och de har olika behov och behöver
            olika lösningar. Därför behövs olika barnomsorgsformer – den barnomsorg
            som passar det enskilda barnet bäst.
          </note>
          <note>
            Herr talman! Trygghet och arbetsro är helt grundläggande för
            att man ska lära sig någonting över huvud taget. Förutom att barnen
            förhoppningsvis har en grundtrygghet med sig hemifrån måste lärarna
            ges de förutsättningar som krävs för att skapa en bra arbetsmiljö.
            Detta sker genom att det finns tillräckligt med stöd till de elever
            som är i behov av särskilt stöd.
          </note>
          <note>
            I Alliansens budget finns nu medel för mindre klasser, ökad lärartäthet
            eller fler speciallärare. Lärarna måste också ges tid för sitt
            uppdrag, både tid för undervisning och tid för planering och förberedelser.
          </note>
          <note>
            En väl fungerande elevhälsa är också viktig i detta sammanhang.
            Alliansregeringen gjorde stora satsningar på detta område tidigare.
            I vårt aktuella betänkande ser det ut som att det skulle fattas
            pengar till just elevhälsan, men det ligger alltså en hel miljard
            till barns och ungas psykiska ohälsa som i budgetpropositionen
            återfinns inom socialutskottets utgiftsområde.
          </note>
          <note>
            De saker jag nu nämnt är det viktigaste för att skapa förutsättningar
            för en god arbetsmiljö. Sedan finns förslaget om ordningsomdöme,
            vilket kan vara bra i den meningen att man på utvecklingssamtal
            och genom dokumentation faktiskt får uttrycka sig om elevens sociala
            kompetens – något som närmast varit förbjudet hittills, där all
            dokumentation måste vara strikt kopplad till kunskapsmålen. Man
            måste kunna ha en helhetssyn på eleven där det ena faktiskt kan
            påverka det andra.
          </note>
          <note>
            Men jag vill verkligen poängtera att det inte är själva ordningsomdömet
            som skapar ordning, utan det handlar om de faktorer jag nämnde
            innan. Det är att lärare får vara lärare, att elever i behov av
            stöd får det stöd de behöver, att det finns en fungerande elevhälsa
            och att den lärarledda undervisningstiden ökar.
          </note>
          <note>
            Herr talman! Svenska elevers kunskaper i matematik har försämrats
            sedan 1990-talet. Alliansen vill nu utöka undervisningstiden i
            matematik med en timme i veckan för alla elever i högstadiet från
            höstterminen 2016.
          </note>
          <note>
            Alliansen föreslår också att undervisningstiden för ämnet idrott
            och hälsa i grundskolan utökas från 500 till 600 timmar. Detta
            är en framgång för oss kristdemokrater, som drev den frågan i
            höstens val. Det är bevisat att mer fysisk aktivitet i skolan
            höjer resultaten i de teoretiska ämnena.
          </note>
          <note>
            Vi kristdemokrater kommer också fortsättningsvis att arbeta för
            mer lärarledd undervisningstid i ämnet svenska med fokus på läsning.
            God läsförmåga är helt avgörande för att klara alla övriga ämnen
            i skolan.
          </note>
          <note>
            Herr talman! Sist men inte minst handlar det om den helt avgörande
            faktorn för att vi ska få en skola och en undervisning med kvalitet,
            nämligen lärarna. Vi måste börja känna tillit till professionen
            och politisera mindre. Tid för undervisning skapas bland annat
            av att man minskar administrationen genom att ta bort IUP:n i
            alla årskurser som får betyg, alltså från årskurs 4, framöver.
            Vi behöver se över digitalisering och central rättning av de nationella
            proven.
          </note>
          <note>
            Det behövs fler vägar in i läraryrket för andra akademiker. Möjligheten
            att göra karriär inom yrket samt en god löneutveckling är avgörande
            för att både locka de bästa studenterna att vilja bli lärare och
            få duktiga lärare att vilja stanna kvar i yrket. Om detta ska
            ske måste vi återprofessionalisera läraryrket. Vi politiker kan
            lagstifta kring vad-frågan medan hur-frågan, hur man utformar
            sin undervisning, hör hemma hos professionen, alltså lärarna själva.
          </note>
          <note>
            Lärarna är nyckeln för att höja kunskapsresultaten, och det är
            där fokus bör ligga när vi diskuterar skolpolitik framöver.
          </note>
          <note>
            Jag yrkar bifall till förslaget i betänkandet.
          </note>
          <note>
            (Applåder)
          </note>
          <note type="speaker">
            Anf. 91 Utbildningsminister GUSTAV FRIDOLIN (MP):
          </note>
          <note>
            Herr talman! Vi har nog alla varit med om det någon gång att
            man i vuxen ålder har återvänt till platsen för ett barndomsminne
            och blivit överrumplad av att det man som barn uppfattade som
            så stort när man är vuxen verkar så litet. Det stora berget visade
            sig bara vara en sluttning och det stora fältet där vi sprang
            oss trötta bara en liten bakgård. Det har helt enkelt krympt med
            åren.
          </note>
          <note>
            Jag kom att tänka på det i dag när jag funderade på det vägval
            som riksdagen står inför för Sveriges skolor. Med i sammanhanget
            ganska små insatser kan vi göra stor skillnad för Sveriges elever.
            En människas livsbana kan styras i radikalt olika riktningar beroende
            på väldigt små knuffar i tidig ålder.
          </note>
          <note>
            Att ge en lärare lite mer tid för sitt uppdrag eller att satsa
            lite mer på elevhälsan är ju inte på något sätt revolutionerande
            för det svenska skolsystemet. Men för den enskilde eleven kan
            det vara den där lilla knuffen som behövs för att styra hela resten
            av livet i rätt riktning.
          </note>
          <note>
            Den som får må bra i skolan och får stöd och uppmuntran utifrån
            sina egna förutsättningar har goda chanser att klara kunskapskraven,
            få ett jobb och växa till att bli den människa man vill vara.
          </note>
          <note>
            Men ett politiskt vägval som i stället ignorerar den som känner
            sig otrygg i skolan eller den som är i behov av extra stöd – ja,
            ett sådant vägval ger också en liten knuff. En liten knuff för
            den som är liten får stora konsekvenser när liten blir stor.
          </note>
          <note>
            En elev som glöms bort i tidig ålder riskerar att redan i unga
            år hamna efter i skolan, lämnar kanske inte ens grundskolan med
            gymnasiebehörighet och kommer sannolikt att få svårt att hitta
            ett jobb.
          </note>
          <note>
            Ekonomerna Ingvar Nilsson och Anders Wadeskog har visat att en
            enda ung person som tidigt hamnar lite av vid sidan av riskerar
            att kosta samhället uppemot 15 miljoner – ett enda barn. Ett felbeslut
            i dag kan stå oss dyrt under mycket lång tid framöver.
          </note>
          <note>
            Det är detta vägval som riksdagen gör i dag. Det är det som denna
            budgetdebatt handlar om. Ska vi försöka se till alla Sveriges
            elever får trygghet, möjlighet att lära under livet och en väg
            till arbete eller ska vi nöja oss med att några får det? När klockorna
            ringde ut för sommarlov i juni i år lämnade 12 700 barn, mer än
            13 procent, grundskolan utan att kunna gå vidare till gymnasiet.
            Vi kan aldrig vara nöjda med det.
          </note>
          <note>
            Herr talman! Eftersom även minsta vägval har stor betydelse för
            våra barn är det viktigt att de insatser vi gör är väl förankrade
            i forskning och byggda på beprövad erfarenhet. Regeringen har
            lagt fram en budgetproposition och slagit fast en skolpolitisk
            färdriktning som bygger på tidiga insatser, ökad attraktivitet
            för läraryrket och en jämlik skola. Det skulle ha varit en knuff
            i rätt riktning för många elever. Och vi vet av forskningen att
            det skulle ha varit en knuff i rätt riktning för hela det svenska
            skolsystemet.
          </note>
          <note>
            Dessvärre bromsar de borgerliga partierna och Sverigedemokraterna
            flera av våra viktigaste satsningar. I stället för att låta skolan
            utvecklas och bidra till den utvecklingen vrids klockan tillbaka.
          </note>
          <note>
            Herr talman! Regeringen har lagt fram ett förslag för riksdagen
            om att möjliggöra höjda lärarlöner med en investering på 3 miljarder
            kronor per år från och med 2016, inom ramen för Nationell samling
            för läraryrket.
          </note>
          <note>
            Det skulle ha bidragit till att öka yrkets attraktivitet, vilket
            bland annat OECD pekar på som avgörande för den svenska skolan.
            Denna investering saknas i de borgerliga partiernas och Sverigedemokraternas
            budgetförslag.
          </note>
          <note>
            Regeringen har tillsammans med Vänsterpartiet föreslagit satsningar
            på kompetensutveckling för lärare, förskolepersonal och rektorer.
            Det skulle ha fått stor inverkan på de viktiga tidiga åren i skolsystemet.
            De borgerliga partierna och SD tycker inte att det är prioriterat.
          </note>
          <note>
            Regeringen föreslår förstärkningar av det vi kallar nattis. Det
            skulle underlätta för de familjer där föräldrarna arbetar mycket
            på obekväm arbetstid. Det skulle ge också de barn som har föräldrar
            som jobbar natt en bra omsorg. De borgerliga partierna och Sverigedemokraterna
            stoppar denna satsning.
          </note>
          <note>
            Regeringen vill ge ordentligt med stöd till skolor med låga studieresultat.
            Det skulle vara en tydlig mekanism för ökad likvärdighet. Även
            detta är något som OECD framhåller som viktigt och som nu nästan
            är frånvarande i det svenska skolsystemet. För de borgerliga partierna
            och Sverigedemokraterna är detta uppenbarligen inte lika viktigt.
          </note>
          <note>
            Regeringen vill investera i it i skolan, i bättre digital infrastruktur
            och i verktyg för att sluta de digitala klyftorna. Vi vill ge
            lärare möjlighet till fortbildning i normkritik och i att möta
            elever med neuropsykiatriska funktionsnedsättningar.
          </note>
          <note>
            Vi vill ge huvudmän och rektorer hjälp att minska lärares administrativa
            arbetsbörda så att de får mer tid med eleverna. Men alla dessa
            skolutvecklingsprogram stoppas helt av de borgerliga partierna
            och Sverigedemokraterna.
          </note>
          <note>
            Regeringen vill förstärka elevhälsan. Det skulle innebära stöd
            till de elever, inte minst unga tjejer och unga hbtq-personer,
            som i dag inte mår bra i svensk skola. Skolpolitiken kan inte
            bara handla om prestationer om den inte samtidigt handlar om att
            de som ska prestera får möjlighet att må bra. Men inte heller
            elevhälsan är tillräckligt viktig för de borgerliga partierna
            och Sverigedemokraterna.
          </note>
          <note>
            Regeringen vill att alla elever och lärare ska ha en bra arbetsmiljö.
            Luften ska inte vara så tung att man har huvudvärk i slutet av
            dagen – man ska kunna hänga med i matten även om den ligger längst
            ned på dagens schema. Därför vill vi investera i upprustning av
            landets skollokaler. Men den investeringen stoppar de borgerliga
            partierna och Sverigedemokraterna.
          </note>
          <note>
            Regeringen vill ge fler möjlighet att ta del av kultur- och musikskolan.
            Vi vet att de estetiska lärprocesserna öppnar vägar för barn som
            annars har svårt att knäcka läskoden eller förstå matematiken.
            Då ska det inte vara tjockleken på föräldrarnas plånbok som avgör
            om man har möjlighet att ta del av kultur- och musikskolans arbete.
            Men investeringen i kultur- och musikskolans tillgänglighet stoppar
            de borgerliga partierna och Sverigedemokraterna.
          </note>
          <note>
            Jag skulle kunna fortsätta så här en lång stund till, men jag
            tror att skillnaderna blivit tydliga.
          </note>
          <note>
            Det står klart att den budget som nu är på väg att röstas igenom
            av Sverigedemokraterna och de borgerliga partierna innebär en
            skolpolitik för de skolor och elever som redan från början har
            de bästa förutsättningarna att lyckas. De som drabbas är unga
            som mår dåligt, skolor som är i dåligt skick, barn till föräldrar
            som jobbar obekväma tider och många fler som skulle ha behövt
            en knuff i rätt riktning.
          </note>
          <note>
            På punkt efter punkt förenas de borgerliga och Sverigedemokraterna
            i att man vill stoppa regeringens investeringar i skolan. Vad
            vill man då satsa på? Vad investerar man i utöver regeringens
            investeringar? Jo, en hjärtefråga har man: att ändra betygssystemet.
          </note>
          <note>
            10 miljoner avsätts för en utredning om hur man ska sätta betyg
            på tioåringar. Det är en åtgärd som det saknas vetenskapliga belägg
            för, som båda lärarfacken är klart emot och som enligt de utvärderingar
            som gjorts ytterligare kommer att göra skolan svårare för dem
            som redan har det tufft.
          </note>
          <note>
            Tidigare har det funnits kritiska röster mot detta också inom
            de borgerliga partierna. Jag saknar den oppositionen. En fråga
            hänger i luften till Centerpartiet och Kristdemokraterna: Vill
            ni verkligen gå till val på att driva igenom stora skolreformer
            med Sverigedemokraterna, mot lärarfacken? Är det ett seriöst sätt
            att behandla svensk skola?
          </note>
          <note>
            De borgerliga partiernas och Sverigedemokraternas skolprioriteringar
            ger Sveriges elever och svensk skola en liten knuff i fel riktning.
            Det är ett vägval som säkert kan tyckas litet, men då glömmer
            vi bort det som våra barndomsminnen lär oss, nämligen att det
            som kan tyckas litet för en vuxen blir stort för den som är barn.
          </note>
          <note>
            Avslutningsvis, herr talman, vill jag tacka utskottets ledamöter
            och kansli för att de på ett mycket bra sätt lyckats hantera en
            komplicerad, ovanlig och svår situation.
          </note>
          <note>
            Ulrika Carlsson i Skövde talade mycket om behovet av samsyn,
            och jag kan hålla med om mycket av det. En sak måste jag dock
            opponera mig mot, nämligen att utskottet skulle ha presterat en
            inte helt lättgenomtränglig text. Jag tycker att det är ett mycket
            gott betänkande som har presterats utifrån de förutsättningar
            man hade. Jag tror att regeringen på ett gott sätt kommer att
            kunna hantera de medskick som utskottet förväntas göra.
          </note>
          <note>
            Nu går vi alla på julfirande. Jag hoppas att det blir ett julfirande,
            ett chanukkafirande eller vilket annat svenskt firande man nu
            ägnar sig åt under den helg vi har framför oss som ger tid för
            lugn och reflexion – kanske också reflexion om hur vi ska kunna
            enas i skolpolitiken framöver. Det behöver vi, och det förtjänar
            Sveriges lärare och elever.
          </note>
          <note>
            (Applåder)
          </note>
          <note type="speaker">
            Anf. 92 STEFAN JAKOBSSON (SD) replik:
          </note>
          <note>
            Herr talman! Tack, herr statsråd! Det är alltid intressant att
            lyssna.
          </note>
          <note>
            Jag skulle vilja ta upp en fråga som har dykt upp ganska aktivt
            i dag, nämligen det epitet vi sätter på våra medspelare här –
            jag är nordkorean, fascist, rasist och en otäck person. Jag vet
            inte ens om jag kan få in det i en och samma person.
          </note>
          <note>
            Det är ett debattklimat som jag tycker är ganska otäckt. Vilka
            signaler sänder vi till våra barn som sitter uppe på läktaren
            och tittar på oss? Är det konstigt att världen ser ut som den
            gör?
          </note>
          <note>
            Med det sagt, statsrådet Gustav Fridolin, är ditt parti och mitt
            parti de partier som står nästan absolut längst ifrån varandra
            ideologiskt. Om vi som människor, om vi båda två som lärare, kan
            komma fram till att vi kan ta samtalet, om vi kan visa för våra
            elever och för vuxna och andra människor ute i Sverige hur vi
            uppför oss i den här salen, på ett sådant sätt att vi kan samtala
            i god ton med varandra, kan vi, för att använda statsrådets egna
            ord, ge den här kammaren en liten knuff i rätt riktning.
          </note>
          <note type="speaker">
            Anf. 93 Utbildningsminister GUSTAV FRIDOLIN (MP) replik:
          </note>
          <note>
            Herr talman! Jag gör mitt bästa för att undvika benämningar på
            perso ­ ner som inte är kopplade till direkta handlingar från
            den personen. Där ­ emot måste det finnas ett utrymme för att
            diskutera partiers bakgrund, ideologier och värderingar och också
            försöka beskriva dem från skilda ut ­ gångspunkter.
          </note>
          <note>
            Jag har hört skiftande beskrivningar av Miljöpartiets ideologi
            och grunder också från sverigedemokratiska företrädare, och jag
            förbehåller mig rätten att fortsätta att beskriva Sverigedemokraternas
            ideologi och ståndpunkter på skiftande sätt utifrån vad som framkommer
            i diskussionerna.
          </note>
          <note>
            Däremot tror jag att Stefan Jakobsson instämmer i att vi här
            i kammaren brukar lyckas ha en god ton i samtalet med varandra
            och att vi även fortsättningsvis bör ha det.
          </note>
          <note>
            Det som dock blir tydligt för mig i den diskussion som vi har
            nu är att mycket av det Sverigedemokraterna säger sig stå för
            – utanför det som jag och också de flesta av era medlemmar, tror
            jag, uppfattar vara ert kärnområde – i slutändan inte är så mycket
            värt. Många av de skolsatsningar som du talade om här i talarstolen
            har ni ju valt att rösta emot, när riksdagen fattade beslut om
            budgeten. Många andra satsningar som var viktiga för er i valrörelsen
            – sänkt skatt för pensionärer, förbättrade förutsättningar för
            äldreomsorgen och förbättrade villkor för den som blir arbetslös
            – röstade ni också emot i samband med budgetbeslutet.
          </note>
          <note>
            För mig leder det till slutsatsen att ni är ett parti som har
            en fråga, att den frågan är den som är viktig för er och att vad
            ni säger på andra områden inte är så viktigt i slutändan. Det
            blir ett besked till väljarna när de går och röstar.
          </note>
          <note type="speaker">
            Anf. 94 STEFAN JAKOBSSON (SD) replik:
          </note>
          <note>
            Herr talman! Jag ska, Gustav Fridolin, vara tydlig i sak. Vi
            röstade framför allt först för vår egen budget, och den innehåller
            alla de satsningar som vi avsåg att göra.
          </note>
          <note>
            Då tycker jag att vi för alla personer som sitter här inne och
            för de elever som är här ska visa att vi kan önska varandra god
            jul med en handskakning och visa att vi kan uppföra oss som vuxna
            människor. Jag har definitivt inte anklagat dig personligen, Gustav,
            för något, utan det handlar om debattklimatet här inne som i dag
            har stigit i ton, tycker jag, vilket jag som lärare och de andra
            i utskottet som är lärare inser innebär att vi skickar felaktiga
            signaler.
          </note>
          <note type="speaker">
            Anf. 95 Utbildningsminister GUSTAV FRIDOLIN (MP) replik:
          </note>
          <note>
            Herr talman! Jag har haft som vana att skaka hand med dem jag
            har replikväxlingar med och kommer att göra det också i dag.
          </note>
          <note>
            För att förklara mitt resonemang: Jag förstår vad du menar med
            att ni i första hand röstade för er budget. Men sedan var det
            ett andra beslut om budgeten, och precis som Stefan Jakobsson
            redovisades var konsekvensen av ert agerande att Sverige kastades
            ut i en regeringskris som nu går mot ett extra val.
          </note>
          <note>
            I fyra år dessförinnan har Sverige haft en minoritetsregering
            som ni i Sverigedemokraterna har opponerat mot på flera punkter.
            Ni har sagt att det är fel att man har gjort försämringar i a-kassan.
            Ni har sagt att det är fel att ha en särskild skatt för pensionärers
            inkomster. Ni har sagt att det är fel att det saknas investeringar
            i skolan.
          </note>
          <note>
            När ni nu stod inför ett vägval valde ni att inte fortsätta på
            den väg som ni har valt under den tidigare mandatperioden och
            först rösta för er budget och därefter följa praxis – det brukar
            ju ofta från sverigedemokrater framhållas som viktigt att följa
            praxis i riksdagens olika omröstningar – utan i stället röstade
            ni på ett annat sätt och fällde de satsningar som var viktiga
            för er.
          </note>
          <note>
            För mig leder det till slutsatsen – det blir något jag kommer
            att säga i valrörelsen – att de andra sakerna i slutändan inte
            är så viktiga utan att det är en fråga som är er kärnfråga. Det
            blir min slutsats om er som parti, och det kan man också säga
            i en hyfsad debatt där man tar ansvar för debattklimatet och efteråt
            tar i hand.
          </note>
          <note type="speaker">
            Anf. 96 CHRISTER NYLANDER (FP) replik:
          </note>
          <note>
            Herr talman! Jag lyssnade noga på Gustav Fridolins anförande
            och tyckte att utbildningsministern beskrev något som var närmast
            ett katastrofläge när han beskrev den budget som han nu är satt
            att administrera.
          </note>
          <note>
            Det skiljer någon promille i offentliga satsningar totalt sett
            på utbildningsväsendet mellan det regeringsförslag som fanns och
            det alliansförslag som nu ska administreras av Gustav Fridolin
            och den rödgröna regeringen.
          </note>
          <note>
            Jag måste ändå fråga utbildningsministern: Tänker utbildningsministern
            administrera den budget som nu är fastställd för statens utgifter
            för detta utgiftsområde? Det lät som om Gustav Fridolin tyckte
            att det var en mycket bekymmersam budget, som skulle innebära
            en liten förskjutning för de små barnen och som skulle vara en
            katastrof för den enskilde individen på lång sikt. Det var en
            budget som skulle ta bort rätt mycket av de satsningar som utbildningsministern
            tycker är helt avgörande för svensk skolas framtid.
          </note>
          <note>
            Man måste ställa sig frågan varför ministern inte avgår när han
            är satt att följa upp en budget som han tycker så illa om.
          </note>
          <note>
            Riksdagen avsätter genom det beslut som med stor sannolikhet
            fat tas i eftermiddag 10 miljoner kronor för att förbereda och
            planera för införandet av betyg i årskurs 4. Riksdagen avsätter
            genom det budgetbeslut som förmodligen fattas senare i eftermiddag
            20 miljoner kronor för att förbereda införandet och planeringen
            för ordningsomdöme och andra insatser som kan öka ordningen i
            skolan.
          </note>
          <note>
            Tänker regeringen och utbildningsministern obstruera mot de förslag
            som riksdagen fattar beslut om? Det är inte valfritt för en regering
            att genomföra riksdagsbeslut eller inte.
          </note>
          <note>
            Jag har uppfattat Gustav Fridolins uttalanden kring detta, både
            här i kammaren och tidigare, som att man inte är så intresserad
            av att genomföra det som riksdagen tänker fatta beslut om.
          </note>
          <note>
            Vad är planen, Gustav Fridolin?
          </note>
          <note type="speaker">
            Anf. 97 Utbildningsminister GUSTAV FRIDOLIN (MP) replik:
          </note>
          <note>
            Herr talman! Christer Nylander vill att jag helst ska avgå. Men
            jag tror att det du egentligen helst skulle vilja är att svenska
            folket röstade annorlunda i senaste valet än de gjorde. Problemet
            var bara att ni förlorade valet. Er statsminister valde därför
            att avgå på valnatten och klargöra att det fanns en annan majoritet
            i kammaren och att det var ett annat styrkeförhållande här i kammaren,
            och man släppte fram en annan regering i den omröstning som följde.
            Det har inte ändrats sedan dess, även om Alliansen ibland verkar
            vilja ha glömt bort valresultatet.
          </note>
          <note>
            Om det är så att Alliansen behöver två valförluster för att förstå
            att man har förlorat regeringsmakten ska vi erbjuda er två valförluster.
            Jag välkomnar därigenom att vi kommer att mötas i en ny valrörelse.
          </note>
          <note>
            Nej, herr talman, den här budgeten innebär inte en katastrof
            för den svenska skolan. Men den kan innebära en katastrof för
          </note>
          <note>
             den elev som inte får hjälp från elevhälsan men skulle ha fått
            det med den budget som regeringen föreslog
          </note>
          <note>
             den elev som skulle behöva hjälp från en speciallärare men
            nu inte får det, därför att vi inte gör de investeringar som krävs
            för att fler ska välja att bli speciallärare
          </note>
          <note>
             det barn som har föräldrar som arbetar på obekväma arbetstider
            men som inte kommer att få tillgång till barnomsorg på grund av
            att ni inte vill göra satsningar och har stoppat regeringens budgetförslag
            i den delen
          </note>
          <note>
             den elev som vill komma in på musik- och kulturskolan men inte
            har föräldrar som är tillräckligt rika för att ha möjlighet till
            det och ni inte vill göra satsningar på tillgängligheten.
          </note>
          <note>
            För de barnen kan det innebära en katastrof. Det var det jag
            försökte be ­ skriva.
          </note>
          <note>
            Jag har som statsråd att följa de beslut som riksdagen fattar.
            Jag ska göra det i enlighet med de regler som finns för detta.
          </note>
          <note>
            Men den här regeringen kan inte i längden regera på en budget
            som vi tycker har fel prioriteringar för Sverige, och det är därför
            vi har nått en nivå där vi säger att om detta kvarstår kommer
            vi i slutet av detta år att utlysa ett extraval till den 22 mars
            nästa år.
          </note>
          <note type="speaker">
            Anf. 98 CHRISTER NYLANDER (FP) replik:
          </note>
          <note>
            Herr talman! Man kan tolka ett valresultat på olika sätt. Men
            man kan inte tolka ett riksdagsbeslut om budgeten på olika sätt.
          </note>
          <note>
            Allt tyder på att riksdagen i eftermiddag kommer att rösta fram
            en alliansbudget som utbildningsminister Fridolin har ett ansvar
            för att genomföra. Allt tyder ju på – om han inte själv avgår
            – att det första kvartalet kommer att regeras av en rödgrön regering
            med Gustav Fridolin som utbildningsminister. Det är klart att
            riksdagen förväntar sig att de beslut som fattas här kommer att
            genomföras av den regering som sitter under 2015.
          </note>
          <note>
            Jag hoppas naturligtvis att det blir en annan regering än den
            som sitter nu, och mycket talar för att det kan bli så. Men oavsett
            om det blir så måste en regering varje kvartal genomföra den politik
            som riksdagen här fattar beslut om.
          </note>
          <note>
            Jag tycker att det är bra att Gustav Fridolin trots allt backar
            från den ganska hårda beskrivning som han just gav om Alliansens
            budget. Det är ingen katastrof att det satsas 2 miljarder på lågstadielyft
            i stället för 1 ½ miljard, som regeringen föreslog. Det är ingen
            katastrof, tycker jag, att man nu satsar hundratals miljoner på
            läxläsningshjälp till kommunerna, så som Alliansen föreslog. Det
            kan inte heller vara en katastrof att vi nu satsar hundratals
            miljoner på sommarskola och att vi nu satsar mer pengar på område
            efter område för att förbättra kunskapsresultaten i svensk skola.
          </note>
          <note>
            Det kan inte vara en katastrof att den alliansbudget som innebär
            25 miljarder mer till skolan på tre år nu får stöd i denna riksdag.
          </note>
          <note>
            Jag tycker att det är viktigt att vi värderar ord på rätt sätt,
            sa Gustav Fridolin tidigare. Jag tycker också att det är viktigt.
            När man beskriver den stämning som finns i denna riksdag och de
            beslut som fattas i denna riksdag på det sätt som utbildningsministern
            nyss gjorde, då funderar man på om regeringen faktiskt tänker
            obstruera mot de beslut som riksdagen fattar.
          </note>
          <note>
            Jag tycker att det är viktigt att Gustav Fridolin under det kvartal
            nästa år då han i alla fall sitter kvar som utbildningsminister
            planerar och genomför det som riksdagen nu beslutar.
          </note>
          <note>
            (Applåder)
          </note>
          <note type="speaker">
            Anf. 99 Utbildningsminister GUSTAV FRIDOLIN (MP) replik:
          </note>
          <note>
            Herr talman! Jag får erkänna att det här blev en lite roligare
            debatt än jag trodde att det skulle bli när jag gick hit. Här
            har Christer Nylander använt ett antal replikväxlingar för att
            förklara varför Jan Björklund inte klarade att göra verklighet
            av Folkpartiets vallöften på åtta år. Men nu vill Christer Nylander
            ha ett klarläggande från mig om att jag ska klara att göra verklighet
            av Folkpartiets vallöften på tre månader.
          </note>
          <note>
            Christer Nylander vet nog mycket väl hur regeringsarbete fungerar.
            Riksdagen kommer att fatta beslut om en budget, och den budgeten
            överlämnas till Regeringskansliet. Det är sedan Regeringskansliets
            uppgift att, utifrån de pengar som är fördelade till myndigheter
            eller som kräver förordning för att huvudmän ska kunna ta del
            av dem, utarbeta uppdrag och förordningar. Jag avser att göra
            det på samma sätt utifrån denna budget och enligt samma regler
            som om det varit någon annan budget som gått igenom. Jag tänker
            följa de regler som finns för hur regeringen ska hantera riksdagens
            beslut.
          </note>
          <note>
            Men på samma sätt som du väl beskrev och försvarade den tidigare
            utbildningsministerns resultat efter åtta år så tar regeringsarbete
            och politiskt arbete tid. Jag kan inte garantera att alla uppdrag
            är färdiga innan det extraval som vi ska ha den 22 mars. Det skulle
            inte heller någon annan utbildningsminister ha kunnat garantera.
          </note>
          <note type="speaker">
            Anf. 100 ANNIKA ECLUND (KD) replik:
          </note>
          <note>
            Herr talman! Jag tänker ta upp en fråga som jag tycker att utbildningsministern
            inte riktigt tog upp i sitt anförande. Det gäller de 3 miljarderna
            till generella löneökningar till våra lärare.
          </note>
          <note>
            Tidningen Göteborgs-Posten skrev den 5 november i år om de generella
            löneökningarna som utbildningsministern utlovade i höstens valrörelse.
            Man refererar vad en lärarstudent har sagt, nämligen följande:
          </note>
          <note>
            För första gången på länge fick jag en härlig känsla i magen
            som lärarstudent när jag hörde att Miljöpartiet gick till val
            på att höja lärarlönerna med 10 000 i månaden. Men sedan kom dråpslaget
            i SVT:s partiledarintervju. Det visade sig att de tidigare 10
            000 kronorna plötsligt krympte till en femtedel – 2 000 kronor
            – och besvikelsen blev stor.
          </note>
          <note>
            Sedan kom nästa besked från Lärarförbundet som hade gjort uträkningar.
            Då motsvarar regeringens satsningar på 3 miljarder kronor år 2016
            ungefär 800 kronor för Sveriges lärare.
          </note>
          <note>
            Jag skulle önska att statsrådet utvecklar och förklarar hur det
            ligger till med dessa generella löneökningar som statsrådet utlovade
            till landets lärare.
          </note>
          <note type="speaker">
            Anf. 101 Utbildningsminister GUSTAV FRIDOLIN (MP) replik:
          </note>
          <note>
            Herr talman! Hur det ligger till är att vi har lagt en budget
            på riksdagens bord som innehåller en avisering om att 3 miljarder
            kan tillföras parterna för att kunna användas till högre lärarlöner
            från och med 2016.
          </note>
          <note>
            Ditt parti, tillsammans med övriga borgerliga partier och Sverigedemokraterna,
            är beredda att i eftermiddag stryka varje ord om dessa pengar
            och stoppa dessa 3 miljarder.
          </note>
          <note>
            Jag tvivlar på att lärarstudenten som du refererade blir gladare
            för att man stoppar de pengar som finns för att staten ska vara
            med och ta ansvar för högre lärarlöner. Men det är precis det
            som ni avser att göra. Jag tycker att det är mycket beklagligt.
          </note>
          <note>
            Vår modell har varit densamma hela tiden. Den har inte glatt
            alla, men den har inneburit att vi vill att staten ska vara med
            och ta ansvar för att parterna ska kunna höja lärarnas löner.
            Lärarnas löner har halkat efter under så lång tid att det måste
            vara ett gemensamt ansvar mellan stat och kommun att i dialog
            med parterna göra det möjligt att höja lärarnas löner.
          </note>
          <note>
            Vi ställer då motkrav på parterna att de tydligt prioriterar
            höjda lärarlöner. Ju mer vi kan göra, desto snabbare får vi en
            löneutveckling som faktiskt innebär att lärarnas löner höjs med
            de summor som Annika Eclund nämner.
          </note>
          <note>
            Detta är rätt viktigt, därför att det som vi har sett under de
            senaste åren är hur allt fler lämnar läraryrket. Under Jan Björklunds
            tid som utbildningsminister lämnade var fjärde lärare yrket av
            andra skäl än pension.
          </note>
          <note>
            Jag hade kanske gärna velat skylla på Jan Björklund men så enkelt
            är det inte, utan detta är resultatet av att läraryrket år efter
            år har nedvärderats i förhållande till andra yrken när det gäller
            lön och arbetsmiljö. Ska man ändra på det måste man jobba både
            med lön och arbetsmiljö. Då behövs det ett gemensamt ansvarstagande,
            och då behövs det pengar. Därför avsätter vi 3 miljarder för att
            en nationell samling ska kunna komma överens om regler som gör
            att lärarnas löner, gärning och utveckling värderas. I den borgerliga
            budgeten finns inte ett öre.
          </note>
          <note type="speaker">
            Anf. 102 ANNIKA ECLUND (KD) replik:
          </note>
          <note>
            Herr talman! Jag tackar utbildningsministern för svaret. Det
            kanske låter som om jag skulle vara emot löneökningar för lärarna.
            Men det är precis tvärtom.
          </note>
          <note>
            Jag håller med om allt det som utbildningsministern säger. Det
            som jag vänder mig emot är de förvirrande beskeden. Vad är det
            egentligen som kommer att hamna i lärarnas lönekuvert?
          </note>
          <note>
            I en intervju med utbildningsministern i Dagens Nyheter sade
            han: Kommunerna måste lova att inte lärares löner i kommande valrörelse
            ska ligga lägre än märket i avtalsrörelsen.
          </note>
          <note>
            Ska lärarna inte heller kunna ta för givet att de får de 800
            kronorna?
          </note>
          <note>
            Om jag förstår detta rätt blir det 800 kronor om kommunerna tillsammans
            med SKL väljer att prioritera lärarna i kommande budgetar. Jag
            vänder mig helt enkelt emot alla förvirrande besked. Vad kommer
            att hamna i lärarnas lönekuvert? Jag vore tacksam om utbildningsministern
            vill kommentera även detta.
          </note>
          <note type="speaker">
            Anf. 103 Utbildningsminister GUSTAV FRIDOLIN (MP) replik:
          </note>
          <note>
            Herr talman! Jag ska först göra en rättelse. Intervjun med mig
            som Annika Eclund refererade till tror jag inte gjordes under
            min tid som utbildningsminister.
          </note>
          <note>
            Detta är lite viktigt, för det är också svaret på frågan. Det
            är nämligen så att vi som stat inte kan gå ut och lova hundralappar
            eller tusenlappar på kronnivå till en enskild yrkesgrupp. Men
            vi kan möjliggöra att parterna kan göra ett ordentligt arbete
            med att höja en grupps löner. Det är det vi vill möjliggöra genom
            att satsa 3 miljarder.
          </note>
          <note>
            Detta är en satsning som båda lärarfacken har uttryckt som historisk.
            Jag vet att det ena lärarfacket firade med att äta tårta och i
            går lämnade över tomma paket till riksdagens ledamöter, eftersom
            det ser ut som om denna satsning är på väg att strykas. Det är
            helt enkelt tomt under granen för svensk skola när man tittar
            på investeringar som ska göra att fler vill bli lärare.
          </note>
          <note>
            Vi är beredda att tillskjuta 3 miljarder. Det är den enskilt
            största satsningen som vi aviserar på skolområdet. Den är större
            än några andra enskilda satsningar i vare sig vår budget eller
            er budget på skolområdet. Det är alltså en mycket stor satsning
            för att man ska kunna höja läraryrkets attraktivitet. Men den
            kräver att parterna är med och tar ansvar. Och det finns en beredskap
            och en vilja från parterna att göra det inom ramen för en nationell
            samling för läraryrket. Jag har för avsikt att sätta igång en
            sådan. Men för att den ska nå i mål behövs de statliga pengarna.
            Det är därför som det är så beklagligt att ni väljer att stryka
            dem.
          </note>
          <note>
            Annika Eclund intygar att hon inte är emot höjda lärarlöner.
            Det är bra så. Men tyvärr kommer hon att rösta mot ett statligt
            ansvar för höjda lärarlöner i den budget som hon avser att rösta
            på vid riksdagens omröstning efter debattens slut. Det finns nämligen
            inte en rad i den budget som de borgerliga partierna och Sverigedemokraterna
            har ställt sig bakom som innebär en finansiering av den nationella
            samlingen för läraryrket. Dessa 3 miljarder är strukna. Varje
            hänvisning till dem är struken. Det är inget gott besked för Sveriges
            lärare.
          </note>
          <note>
            Ska vi lyckas i vår gemensamma ansats och anställa fler i svensk
            skola måste det finnas några att anställa. Då måste man också
            satsa på villkoren för yrket. Där är lönen en viktig del.
          </note>
          <note type="speaker">
            Anf. 104 THOMAS STRAND (S):
          </note>
          <note>
            Herr talman! Först vill jag säga att vi socialdemokrater inte
            deltog i utskottets anslagsbeslut som vi diskuterar i dag. Jag
            vill i stället hänvisa till det särskilda yttrande som vi socialdemokrater
            har skrivit tillsammans med Miljöpartiet och Vänsterpartiet.
          </note>
          <note>
            Lägre ambitioner – med dessa två ord kan man sammanfatta de borgerliga
            partiernas budget för vuxenutbildning och högre utbildning. Denna
            ambitionsminskning har möjliggjorts på grund av Sverigedemokraternas
            budgetspel. Jag tycker att det är sorgligt, eftersom det stänger
            dörrar för många som vill studera. Det drabbar många utbildningsanordnare
            som hade sett fram emot att kunna erbjuda fler platser inom vuxenutbildningen
            och högskolan.
          </note>
          <note>
            Vi måste satsa offensivt på fler platser inom vuxenutbildningen.
            Det är för det första viktigt för att stärka det livslånga lärandet,
            och för det andra är det nödvändigt för att vi ska kunna bekämpa
            den höga arbetslösheten. Därför tycker jag att det är sorgligt
            att de borgerliga partierna är blinda för detta, och det är förvånande.
          </note>
          <note>
            Samarbetsregeringen har höga ambitioner och lanserar därför ett
            kunskapslyft som syftar till att ge vuxna ytterligare möjligheter
            till utbildning. Det är en satsning på fler platser i högskolan,
            fler platser i yrkeshögskolan, fler platser i komvux och yrkesvux
            samt fler platser i folkhögskolan.
          </note>
          <note>
            Vi vill bygga ut komvux och yrkesvux med 10 000 platser. Vi vill
            införa ett utbildningskontrakt med drygt 3 600 platser inom komvux
            och yrkesvux för unga arbetslösa som inte fullföljt en gymnasieutbildning.
            Vi vill kraftigt bygga ut yrkeshögskolan, med 2 000 platser nästa
            år och sedan 4 000 platser från 2016 och framåt. Därtill kommer
            att vi vill bygga ut folkhögskolans allmänna kurs med 1 500 platser
            2015 och med 2 000 platser från 2016 och framåt.
          </note>
          <note>
            Tyvärr säger de borgerliga partierna, med stöd av Sverigedemokraterna,
            nej till hela denna satsning. Tyvärr, säger jag, sätter ni käppar
            i hjulet för många människors möjlighet till utbildning och därmed
            en väg till jobb. Jag tycker inte att detta är en framsynt politik,
            och jag har väldigt svårt att förstå era prioriteringar.
          </note>
          <note>
            Herr talman! Även inom den högre utbildningen sänks ambitionerna
            i Alliansens budget. I samarbetsregeringens budget finns 5 000
            nya högskoleplatser 2015, och det växlas upp till 14 300 platser
            2018. Nu skärs den satsningen ned med omkring 4 500 helårsstudenter.
            Det är en besvikelse för studenter och lärosäten.
          </note>
          <note>
            Även när det gäller kvaliteten på landets högskoleutbildningar
            sänker Alliansen ambitionerna. Vi ville se en kvalitetsförstärkning
            av resurserna till utbildningar inom humaniora och samhällsvetenskap
            samt till lärar- och förskollärarutbildningar. Det var en framtidssatsning
            på 125 miljoner kronor 2015 och ytterligare 125 miljoner kronor
            från 2016 och framåt.
          </note>
          <note>
            Tyvärr säger de borgerliga partierna nej även där. Jag tycker
            att det är beklagligt, och det är anmärkningsvärt med tanke på
            att ni borgerliga partier under tidigare år så starkt betonat
            vikten av att prioritera högskoleutbildningarnas kvalitet. Jag
            tycker att det är märkligt att inte ha några kvalitetspengar över
            huvud taget. Är det inte lika viktigt längre?
          </note>
          <note>
            Herr talman! Jag kan konstatera att den borgerliga budgeten även
            innehåller lägre ambitioner för den nya myndigheten Skolforskningsinstitutet.
            Ni tar bort 10 miljoner från institutet. Det är ganska anmärkningsvärt
            med tanke på skolans negativa kunskapsutveckling och ökade segregering
            under de senaste åren.
          </note>
          <note>
            Så här i juletid vill jag dock avsluta med något positivt. När
            det gäller synen på forskning förenas både vi och de borgerliga
            partierna i höga ambitioner för forskningen. I den regeringsförklaring
            som presenterades i höstas anges att den forskningspolitiska horisonten
            måste förlängas. Vi måste gå från att tänka i fyraårsintervaller
            till att tänka i ett tioårigt perspektiv. Det innebär att vi måste
            vinnlägga oss om att hitta breda politiska lösningar som håller
            över tid.
          </note>
          <note>
            Jag hoppas att detta förhållningssätt – breda politiska lösningar
            som håller över tid – får sjunka in under juletid, så att vi när
            vi kommer tillbaka till riksdagen efter helgerna kan förenas i
            att jobba för högre ambitioner för hela utbildningspolitiken.
          </note>
          <note>
            Tyvärr är jul- och nyårshälsningen från de borgerliga partierna
            lägre ambitioner för skolan, lägre ambitioner för vuxenutbildningen
            och lägre ambitioner för den högre utbildningen. Samarbetsregeringens
            jul- och nyårshälsning klingar dock annorlunda. Vi kan inte backa
            in i framtiden. Vi måste ha betydligt högre ambitioner för skolan,
            för vuxenutbildningen och för den högre utbildningen.
          </note>
          <note>
            Med det, herr talman, vill jag önska alla här i kammaren en god
            jul och ett gott nytt år.
          </note>
          <note>
            (Applåder)
          </note>
          <note type="speaker">
            Anf. 105 CARINA HERRSTEDT (SD):
          </note>
          <note>
            Herr talman! Sverige får allt svårare att hävda sig i den internationella
            konkurrensen vad gäller högre utbildning. Det finns olika listor,
            och även om de mäter på olika sätt är resultaten ganska entydiga:
            Sverige tappar mark.
          </note>
          <note>
            I ett utpräglat kunskapssamhälle, vilket Sverige ändå kan sägas
            vara, tycker jag att detta är högst olyckligt. Det är ju inte
            så att vi vill hävda oss i den globala konkurrensen genom låga
            löner och arbetslöshet. Då återstår egentligen bara att bli mer
            effektiva och mer innovativa, och detta upprätthåller vi långsiktigt
            genom att bevara och utveckla vår grundutbildning och vår högre
            utbildning.
          </note>
          <note>
            Herr talman! Allting hänger ihop. Vi har i tidigare anföranden
            hört beskrivningar om skolans problem. En fungerande grundutbildning
            utgör basen för den högre utbildningen, och tyvärr klagar i dag
            många universitetslektorer på allt sämre förkunskaper hos de nyblivna
            studenterna. Det grundskolan och gymnasiet inte har lyckats med
            kan inte universitet och högskolor reparera.
          </note>
          <note>
            Vi sverigedemokrater tror inte att grunden till innovationer
            består i att vi här i kammaren bestämmer eller antar vilka områden
            innovationer kommer att poppa upp på, utan den frågan överlåter
            vi med varm hand till akademiker och tekniker. Det vi kan göra
            här i kammaren är att skapa goda grundförutsättningar för kunskapssamhället,
            med både bredd och spetskompetens i grundutbildningen samt konkurrenskraftiga
            utbildningar på högskole- och universitetsnivå.
          </note>
          <note>
            Jag talade för inte alltför länge sedan med en universitetslektor
            i biokemi på en medelstor högskola, och han beklagade sig över
            att två tredjedelar av hans studenter inte klarade utbildningen
            på ett tillfredsställande sätt. Han var noga med att poängtera
            att de som arbetade med utbildningen satsade på programmet, men
            de flesta hade så dåliga förkunskaper och så dålig motivation
            att de egentligen aldrig ens haft några förutsättningar att klara
            utbildningen.
          </note>
          <note>
            Av dem som klarade utbildningen var det bara ungefär hälften
            lektorn skulle betrakta som flygfärdiga kemister. Han gick till
            och med så långt som att säga att utbildningen närapå var bortkastad
            på fem sjättedelar av studenterna. Vissa blir i praktiken godkända
            för att institutionen inte vill mista finansiering. Det kan låta
            extremt, men man hör det faktiskt från olika håll. Det oroar mig
            verkligen.
          </note>
          <note>
            Råder det då någon brist på kemister? Nej, det gör det inte.
            En chef i Borås framhöll att han fick in över hundra ansökningar
            när han hade en annons ute om att anställa en kemist. Det var
            arbetslösa kemister som hade tagit examen, och nu pratar vi trots
            allt om ett utbildningsområde som i någon mening betraktas som
            ganska intressant ur ett arbetsmarknadsperspektiv.
          </note>
          <note>
            Jag säger detta för att det kanske inte är så att det vi måste
            satsa på är fler högskoleplatser generellt. Vad som krävs i verkligheten
            är i stället att vi har bra kompetens hos dem som kommer in på
            utbildningarna och att vi verkligen har kompetens och kunskap
            på de områdena. Att bara satsa på högskoleplatser generellt, för
            sakens skull, blir snarare en illa dold arbetsmarknadspolitik.
          </note>
          <note>
            Det vi verkligen behöver är till att börja med en mycket bättre
            grund- och gymnasieskola. Den ska kunna producera studiemotiverade
            studenter med tillräckliga förkunskaper, så att de kan tillgodogöra
            sig den utbildning som ges.
          </note>
          <note>
            På högskolor och universitet måste vi våga prioritera kvalitet,
            inte bara till varje pris försöka trolla fram så många utbildningsplatser
            som möjligt och trycka upp så många examensbevis som möjligt.
          </note>
          <note>
            Sverigedemokraterna inser att alla inte kan, vill eller bör bli
            akademiker och att yrkesutbildade efterfrågas i en allt större
            utsträckning. Den stora skillnaden mellan utbud och efterfrågan
            på arbetsmarknaden är särskilt tydlig när det gäller företagens
            skriande behov av just yrkeskunniga.
          </note>
          <note>
            Det är viktigt att samarbetet mellan näringsliv och skola blir
            bättre. Utbildningarna måste på ett bättre sätt matcha den kunskap
            som efterfrågas på arbetsmarknaden. Därför satsar vi på lärlingsutbildningar
            och på ett ökat antal platser på just yrkeshögskolan.
          </note>
          <note>
            Det behövs också satsningar på utbildningar kopplade till näringen,
            såväl längre civilingenjörsutbildningar som KY-utbildningar till
            exempelvis maskinoperatörer.
          </note>
          <note>
            Vi avsätter därför resurser till Myndigheten för yrkeshögskolan
            och till Luleå tekniska universitet, som är säte för Sveriges
            enda professur inom mineralogi och är huvudman för högskoleutbildningarna
            i Bergsskolan i Filipstad. Syftet är att öka antalet utbildningsplatser
            med inriktning mot gruv- och mineralverksamhet, för där finns
            det ett tydligt behov.
          </note>
          <note>
            Herr talman! När det kommer till forskning så verkar vissa leva
            i föreställningen att forskarsamhället är oberoende av politiken.
            Det är fel. Vi politiker har ett enormt inflytande över den forskning
            som genomförs, för vi beslutar om finansieringen. Vi styr över
            anslag och finansiering till Vinnova, Formas, Almi och universiteten.
          </note>
          <note>
            Det är inte av omoral som vissa forskare lär sig att anpassa
            sig efter finansieringen. Det är en överlevnadsstrategi. Har de
            ingen finansiering har de inte heller någon verksamhet. Därför
            bör vi politiker vara försiktiga med hur vi ytterst styr forskningen.
          </note>
          <note>
            Sverigedemokraterna vill se större fokus på grundforskning, lite
            större fokus på framgångsrika universitet och tekniska högskolor
            och lite mindre decentralisering.
          </note>
          <note>
            Vi vill lyssna in vilka behov våra företag har och vilken kompetens
            de behöver. Samtidigt vill vi ge den akademiska världen friare
            tyglar. Det är inte vi politiker som i detalj ska uppfinna framtidens
            kunskapssamhälle. Låt kunskapssamhället uppfinna sig självt.
          </note>
          <note>
            Vi vill öka anslagen till forskningsrådet Formas vars uppgift
            är att främja och stödja grundläggande och behovsprövad forskning
            inom områdena miljö, areella näringar och samhällsbyggande.
          </note>
          <note>
            Den forskningsverksamhet som bedrivs på svenska universitet och
            högskolor är oerhört viktig för att landet ska kunna upprätthålla
            och återskapa den spetskompetens som är nödvändig för att skapa
            innovationer.
          </note>
          <note>
            Herr talman! Låt mig ännu en gång understryka att det viktigaste
            är att resultaten i den svenska skolan förbättras så att vi kan
            tillgodogöra oss den utbildning som erbjuds högre upp.
          </note>
          <note>
            (Applåder)
          </note>
          <note type="speaker">
            Anf. 106 THOMAS STRAND (S) replik:
          </note>
          <note>
            Herr talman! Carina Herrstedt talar om vikten av att satsa på
            kvalitet i högskola och på högskoleutbildningar. Carina Herrstedt
            poängterar också vikten av att satsa mer på yrkesutbildningar
            för att möta arbetsmarknadens behov.
          </note>
          <note>
            Vi i samarbetsregeringen tycker att kvalitetssatsning på högskolan
            är viktigt och har satt av 250 miljoner kronor för 2016 och framåt.
            Vi har lanserat ett kunskapslyft som innebär en massiv satsning
            på fler platser. Det börjar med nästan 24 000 platser 2015 och
            växlar upp till drygt 35 000 platser 2018.
          </note>
          <note>
            Allt det Carina Herrstedt har sagt att Sverigedemokraterna vill
            är borta. När det verkligen gällde här i kammaren röstade ni på
            den borgerliga budgeten. Jag noterade att ni var så ivriga att
            ni var först att trycka på voteringsknappen.
          </note>
          <note>
            Hur ska man förstå detta? Jag får det inte att gå ihop över huvud
            taget. Antingen har ni en budget ni tror på eller så har ni inte
            det. Min tolkning är ganska klar. Ni tror inte på er egen budget.
            Den var inte så viktig. Däremot var det viktigt att rösta på den
            borgerliga budgeten, som innebär lägre ambitioner inom vuxenutbildningen
            och högskolan.
          </note>
          <note>
            Hur ska ni förklara för svenska folket att ni sviker och i stället
            ser till att det blir lägre ambitioner i högskola och vuxenutbildning?
          </note>
          <note type="speaker">
            Anf. 107 CARINA HERRSTEDT (SD) replik:
          </note>
          <note>
            Herr talman! Jag vet inte om Thomas Strand har missuppfattat
            det hela. Sverigedemokraterna har inte svikit någon. Tvärtom stod
            vi rakryggade för vår sak. Vi röstade på vår budget i första hand,
            och den innehöll precis de satsningar jag sa. Den innehöll 5 000
            platser till yrkesvux och satsningar på komvux, forskning och
            precis de saker du nämner. Det är inte att svika sina väljare
            utan tvärtom. Vi tror på vår sak, och den har vi stått för hela
            vägen. Vi har inte röstat bort vårt eget alternativ.
          </note>
          <note>
            Låt mig vända på frågan. Sverigedemokraterna är i någon mening
            de som har satsat högst inom detta område. Varför valde inte övriga
            partier att rösta på vår budget om det nu är högre ambitioner
            man vill ha?
          </note>
          <note>
            (Applåder)
          </note>
          <note type="speaker">
            Anf. 108 THOMAS STRAND (S) replik:
          </note>
          <note>
            Herr talman! Ordningen i kammaren är att vi har förberedande
            voteringar för att sålla fram de två huvudförslagen i slutvoteringen.
            Detta måste Carina Herrstedt vara medveten om. När vi kommer till
            slutvoteringen återstår två alternativ; de andra har fallit bort.
          </note>
          <note>
            Hade ni varit ärliga mot er linje hade ni följt er budget hela
            vägen och avstått i sista voteringen, men det gjorde ni inte.
            Ni var som sagt till och med snabbast med att trycka på voteringsknappen
            för att få den borgerliga budgeten genomröstad.
          </note>
          <note>
            Ni har därför svikit er egen linje. Det blir svårt att ta det
            ni för fram i kammaren på allvar när ni inte står för dem sedan
            i voteringen.
          </note>
          <note>
            Det mest beklagliga är att ni är så förblindade av en enda sak,
            och det är invandringspolitiken. Ni struntar i allt annat så länge
            ni får er vilja igenom i invandringspolitiken. Men vi är 87 procent
            här i kammaren som skarpt ogillar er invandringspolitik, och vi
            kommer aldrig att kompromissa med det.
          </note>
          <note>
            På grund av ert budgettricksande och budgetspel har vi nu en
            budget som vi snart ska votera om som har lägre ambitioner för
            vuxenutbildningen och lägre ambitioner för högskolan.
          </note>
          <note>
            (Applåder)
          </note>
          <note type="speaker">
            Anf. 109 CARINA HERRSTEDT (SD) replik:
          </note>
          <note>
            Herr talman! Jag vet mycket väl hur budgetförfarandet går till
            och när man röstar. Jag tror att Thomas Strand känner till att
            budgeten beslutas som helhet. Det finns inte möjlighet att lyfta
            ut vissa områden. Vi beslutade utifrån budgeten i sin helhet.
          </note>
          <note>
            Tittar vi på opinionsundersökningarna kan vi se om våra väljare
            anser att vi har svikit dem eller inte. I det stora hela anser
            de att vi inte har gjort det. Det syns klart och tydligt i opinionsundersökningarna.
          </note>
          <note>
            När det gäller högre ambitioner så handlar det om ett litet tag
            fram till extravalet. Sedan lär ambitionerna ändras när den politiska
            kartan ser annorlunda ut.
          </note>
          <note>
            Thomas Strand talar om att Sverigedemokraterna bara har en fråga,
            och det är invandringspolitiken. I dagens anföranden och replikskiften
            är det inte vi som har talat om invandringspolitik, utan det är
            de andra partierna.
          </note>
          <note>
            Vi gjorde en överenskommelse om sex minuter långa anföranden,
            men många menade att det var ett så viktigt område att de behövde
            åtta minuter. Att då ägna minst en och en halv minut åt att tala
            om Sverigedemokraternas invandringspolitik säger mer om er syn
            på skolan än om oss.
          </note>
          <note>
            Ni använder replikerna till att tala om Sverigedemokraternas
            invandringspolitik. Det måste signalera att det är en viktig fråga
            för både väljarna och kammaren eftersom ni tar upp det och inte
            vi.
          </note>
          <note>
            (Applåder)
          </note>
          <note type="speaker">
            Anf. 110 EMMA HULT (MP):
          </note>
          <note>
            Herr talman! Aldrig har det varit så många som sökt sig till
            svensk högre utbildning, och aldrig har det varit så många som
            vill studera vidare. Utbildningsplatserna på landets högskolor
            och universitet har blivit fler, men ändå räcker de inte till.
            Företagen skriker efter rätt kompetens. De som utexamineras är
            alldeles för få.
          </note>
          <note>
            Regeringen väljer att fram till 2018 satsa på 14 300 nya utbildningsplatser.
            Med Alliansens budgetförslag möjliggörs endast 10 000 nya platser
            fram till 2018. Det kanske inte låter som en så stor skillnad.
            Men det är faktiskt 4 300 studenter som aldrig kommer att kunna
            läsa den utbildning de vill.
          </note>
          <note>
            Det är inte nog med att antalet platser blir färre. Alliansen
            fortsätter att centralisera svensk högre utbildning. Medan Högskolan
            i Skövde märkligt nog bara får en ny plats, en ny specialistsjuksköterskeplats,
            får Karolinska Institutet hela 25. Tittar vi på det totala antalet
            platser som Alliansen nu lite hafsigt petar ut ökar antalet platser
            mest där utbildningarna redan är som störst, Lund, Göteborg, Stockholm
            och Uppsala. Alliansen gör det ganska tydligt att de vill fortsätta
            att centralisera svensk högre utbildning. Men tänk om Skövde vill
            utbilda två nya specialistsjuksköterskor till. Är det då upp till
            politiken att avgöra om de ska få göra det?
          </note>
          <note>
            Om vi vill att hela Sverige ska leva, vilket jag vill, måste
            vi också skapa förutsättningarna för det. Vi behöver högre utbildning
            i hela landet. Vi ska inte centralisera den till de stora städerna.
          </note>
          <note>
            En av de satsningar som jag är extra stolt över i regeringens
            budget avseende högre utbildning är satsningen på stärkt kvalitet.
            Efter att ha varit en del av den svenska högre utbildningen både
            som student och som studentpolitiker har jag och de runt omkring
            mig med oro sett hur svensk utbildning har sjunkit i rang och
            nu har bristande kvalitet. Detta är något som i varje fall alla
            de jag har mött i debatter i valrörelsen också varit djupt oroade
            över. Vi har alla varit överens. Vi måste satsa på kvaliteten
            i svensk högre utbildning.
          </note>
          <note>
            Därför väljer regeringen i budgetsatsningen att lägga 125 miljoner
            2015 för att stärka kvaliteten, och ytterligare 125 miljoner är
            beräknade till 2016. Vad väljer de borgerliga partierna att göra
            då? Jo, de stryker satsningen. Vi har i hela valrörelsen varit
            överens. Det är bristande kvalitet i svensk högre utbildning.
            Hur man ska kunna förändra den utan några nya pengar kan jag inte
            svara på. Det behövs ett krafttag för att göra svensk högre utbildning
            till världsledande, och det görs inte genom att kvaliteten sänks.
          </note>
          <note>
            Herr talman! En annan brist i svensk högre utbildning är mångfalden.
            Vi behöver en breddad rekrytering där de som kommer från studieovana
            hem också väljer att studera vidare. Det gör vi inte genom färre
            utbildningsplatser. Det gör vi inte heller genom att ta bort möjligheten
            att senare i livet välja en annan väg. Regeringen väljer att satsa
            på komvux och att ge människor ytterligare en chans.
          </note>
          <note>
            För att fler ska få ta del av den svenska högre utbildningen
            behöver fler bli en del av den. Det gäller också de internationella
            studenterna. Kunskap är en rättighet. Nationalitet eller tjocklek
            på plånbok ska inte bestämma vem som har rätt att ta del av den
            kunskap vi besitter. Kunskap är något alla behöver. Kunskap är
            något vi aldrig kan få för mycket av. Det gäller inte bara den
            kunskap som behövs för att skapa ett bättre Sverige, utan också
            den kunskap som behövs för att skapa en bättre värld.
          </note>
          <note>
            Sedan den förra regeringen valde att införa studieavgifter för
            tredjelandsstudenter har den också valt att begränsa tillgången
            på just kunskap. Den kunskap som vi i Sverige tidigare stolt delat
            med oss av blev efter ett beslut 2010 begränsad till en betydligt
            mindre skara, en mindre skara som antingen var född i rätt land
            eller som med ekonomiska medel kunde betala för att få kunskaperna.
          </note>
          <note>
            Att studenters ursprung har betydelse för om de ska betala för
            sin utbildning i Sverige eller få den gratis är tragiskt. Det
            ska inte spela någon roll var man kommer ifrån. Men det är inte
            bara tragiskt för de studenter som nu inte har möjlighet att komma
            hit och studera. Det är förödande för svensk högre utbildning
            och Sverige som land.
          </note>
          <note>
            Givetvis ska utbildning få kosta pengar. Men det ska inte vara
            den enskilda studenten som ska behöva betala. Kunskap är en rättighet
            som alla ska ha samma möjlighet att ta del av. För mig som miljöpartist
            spelar det ingen roll om du är född i Italien eller Indien. Men
            det gör det i Sverige i dag. Det är inte bara förödande för den
            enskilda studenten. Här ser vi hur svenska företag riskerar att
            behöva flytta sin verksamhet utomlands för att de duktiga studenterna
            inte längre kommer hit och därmed inte kan rekryteras.
          </note>
          <note>
            Herr talman! Jag kan inte se hur en avgiftsbelagd utbildning
            för en del av världens befolkning skulle höja kvaliteten i svensk
            högre utbildning. Det är en utbildning som i dag är i stort behov
            av bättre kvalitet. Då tredjelandsstudenternas antal drastiskt
            minskats sedan införandet av avgifterna går nu svensk högre utbildning
            miste om den kunskap och de erfarenheter som behövs både för att
            stärka vår ställning internationellt och för att höja kvaliteten
            i vår utbildning.
          </note>
          <note>
            Vi måste öppna svensk högre utbildning igen för alla. Att avgiftsbelägga
            den skapar varken bättre kvalitet eller en bättre värld. Med studenter
            från olika länder, med olika bakgrund och erfarenheter, blir svensk
            högre utbildning både mer intressant och mer attraktiv. Med en
            bredare kunskapsbas blir givetvis också kvaliteten högre.
          </note>
          <note>
            Vi behöver satsa mer på svensk högre utbildning. Det gör också
            regeringen. Vi behöver fler utbildningsplatser i hela landet,
            Vi behöver erkänna att den har en bristande kvalitet, och vi behöver
            våga satsa pengar för att skapa bättre kvalitet och se till att
            Sverige blir den kunskapsnation som jag är övertygad om att vi
            alla vill att den ska bli.
          </note>
          <note>
            Låt fler få komma hit och ta del av vår kunskap. Låt fler få
            komma hit och dela med sig av det de kan. För kunskap är en av
            de få saker som bara blir större när den delas. Ju mer kunskap
            vi har, desto rikare blir vi alla människor och Sverige rikare
            som land. Jag ställer mig bakom det gemensamma särskilda yttrandet
            vi har i betänkandet.
          </note>
          <note>
            (Applåder)
          </note>
          <note type="speaker">
            Anf. 111 LINDA SNECKER (V):
          </note>
          <note>
            Herr talman! Det finns två stora problem inom universitet och
            högskolor i dag. Det är dels frågan om anställningsprocesser,
            vilka som anställs, hur anställningen går till, på vilka grunder
            personer anställs och transparensen genom hela processen, dels
            frågan om fördelning av forskningsmedel.
          </note>
          <note>
            Delegationen för jämställdhet i högskolan skriver i sin redovisning
            Jämställdhet i högskolan – ska den nu ordnas en gång för alla?
            att bilden av akademin är nedslående. Det är en organisation präglad
            av normer och värderingar som bekräftar män som överordnade och
            där olika villkor råder för kvinnors och mäns meritering och karriärutveckling.
            Män har lättare att avancera i tjänst, kvinnor betydligt svårare.
            Avancerar kvinnor i tjänst är det inom undervisning och administration,
            något som ofta ses som ganska karriärsstjälpande för själva forskningen.
          </note>
          <note>
            Universitets och högskolors jämställdhetsarbete skiljer väldigt
            mycket åt. Vissa arbetsplatser är framsynta och ambitiösa, andra
            ser jämställdhet som en icke-fråga. Vill Sverige ha framstående
            universitet och högskoleutbildningar måste frågan om jämställdhet
            inom själva universiteten tas på allvar och lyftas fram ännu mer.
          </note>
          <note>
            Mycket har gjorts, men mycket mer behöver göras. Fördelningen
            av grundläggande medel till forskning och forskarutbildningar
            mellan universitet och högskolor ändrades 2009. Utdelning av mycket
            stora forskningsanslag skulle gå till st arka miljöer och excellenscentrum
            .
          </note>
          <note>
            Rapporten Hans Excellens: om miljardsatsningarna på starka forskningsmiljöer
            totalsågar den satsningen ur ett jämställdhetsperspektiv. Kvinnor
            hade totalt sett utgjort 12,7 procent av dem som tilldelades de
            strategiska medlen och män 87,3 procent. Till stor del berodde
            det på att andelen kvinnor som sökte medel var ovanligt låg, bara
            15 procent. Det kan jämföras med när Vetenskapsrådet utlyser inom
            medicin. Då är sökande 30 procent kvinnor.
          </note>
          <note>
            Om de medel som avsattes till strategiska satsningar i stället
            hade fördelats på ett vanligt sätt av forskningsråden skulle kvinnor
            ha fått 20 procent av medlen. Det är omräknat i pengar ½–1 miljard
            kronor som omfördelas från kvinnor till män gen om satsningar
            på excellenscentrum .
          </note>
          <note>
            Inom forskningen är motfinansiering från det egna universitetet
            en vanlig form. Det är ofta särskilt framgångsrika grupper som
            får denna motfinansiering. Dessa medel kan bara komma från ett
            enda håll inom universiteten, nämligen från de forskare som inte
            har tilldelats några excellensmedel. Kvinnor och framför allt
            yngre forskare får alltså vara med och betala de satsningar de
            själva inte får vara med om.
          </note>
          <note>
            Den forskningspolitik som har bedrivits av Alliansen är en besvikelse
            för jämställdheten. Efter att regeringen och Vänsterpartiets budget
            har röstats ned kommer den borgerliga politik som skapar ojämställdheten
            bara att fortsätta.
          </note>
          <note>
            Jag skulle också vilja passa på att lyfta upp frågan om folkhögskolan,
            även om den inte riktigt ingår i det här budgetområdet. Jag har
            under de senaste dagarna fått många mejl från anställda på Sveriges
            folkhögskolor. De är minst sagt oroliga över hur Alliansens budget
            kommer att påverka deras verksamhet. Eller rättare sagt: Alliansens
            budget kommer över huvud taget inte att påverka folkhögskolornas
            verksamhet.
          </note>
          <note>
            Under Alliansens regeringsinnehav införde de kursen Studiemotiverande
            folkhögskolekurs. Folkhögskolorna fick 1 000 extra platser för
            att unga vuxna skulle kunna hitta tillbaka till studieglädjen.
            Utvärderingarna av kurserna har visat fina resultat. En mycket
            stor del av deltagarna gick vidare till arbete eller fortsatta
            studier, många till folkhögskolans allmänna kurs där de gavs möjlighet
            att läsa in motsvarande gymnasienivå.
          </note>
          <note>
            Regeringen och Vänsterpartiets budget ökade de av Alliansen införda
            extraplatserna från 1 000 årsplatser till 1 500 platser år 2015
            och 2 000 platser år 2016. Det var ett mycket välkommet tillskott
            som hade kunnat betyda att ännu fler fick möjlighet att avsluta
            sina gymnasiestudier.
          </note>
          <note>
            Vi kunde ha haft 2 000 utbildningsplatser inom folkhögskolans
            studie ­ motiverande kurser. I dag fick vi ingenting. Folkhögskolorna
            i Sverige måste prioriteras högre, precis som våra universitet
            och högskolor måste bli mer jämställda och forskningsmedlen mer
            rättvist fördelade. Det här är frågor som i Alliansens budget
            över huvud taget inte prioriteras. Vi kunde ha fått ett bättre
            Sverige. Tyvärr blev det inte så.
          </note>
          <note>
            (Applåder)
          </note>
          <note type="speaker">
            Anf. 112 BETTY MALMBERG (M):
          </note>
          <note>
            Herr talman! Tack vare åtta år med en ansvarstagande alliansregering
            lämnade vi över ett Sverige på rätt väg. Trots en omvärld präglad
            av stark ekonomisk oro kunde Alliansen under sin regeringstid
            mäkta med att sänka skadliga skatter just för att kunna öka tillväxt
            och sysselsättning och på så sätt värna den viktiga välfärden.
            Men vi kunde också genomföra stora ekonomiska reformer, inte minst
            på utbildningsområdet. Satsningarna på forskning har varit rekordhöga.
            Det årliga tillskottet kommer nästa år att uppgå till 8 miljarder
            mer än för 2008. Det är en ökning som om den får fortsätta kommer
            att motsvara 30 procent 2016.
          </note>
          <note>
            Men det handlar inte bara om pengar. Parallellt med detta har
            nämligen många strukturella förändringar genomförts på både universitet
            och hög ­ skolor. Kvalitet har hamnat i fokus och premieras numera,
            liksom att vi premierar samverkan med det omgivande samhället.
            Dessutom har strate ­ giska forsknings- och innovationsområden
            pekats ut, och högskolelagen har ändrats med en skrivning om att
            mer forskning ska komma till nytta.
          </note>
          <note>
            Om vi ser till högre utbildning är antalet studerande på mycket
            höga nivåer i dag. Också här har kvalitet kommit i fokus. Stora
            satsningar har gjorts på alla vetenskapsområden, även om mest
            har gått till humaniora. Där har anslagen per studieplats ökat
            med 60 procent jämfört med 2006. Dessutom har kostsamma, dyra
            bristutbildningar byggts ut. Studieplatserna på till exempel läkarprogrammet
            har ökat med 44 procent och på tandläkarprogrammet med 36 procent
            sedan den tid då alliansregeringen styrde.
          </note>
          <note>
            Under åren har dessutom yrkeshögskolan startat med gott resultat.
            Tillsammans med övrig vuxenutbildning i form av komvux, yrkesvux
            och särskilda satsningar på unga har detta gjort att vuxenutbildningen
            som helhet har byggts ut kraftigt. Jämfört med 2006 innebär det
            att vuxenutbildningen fick ett tillskott med 2 miljarder fram
            till och med 2014.
          </note>
          <note>
            Mina allianskolleger har tidigare visat vilka stora satsningar
            ungdomsskolan har fått. Ihop med min resumé visar det på det starka
            engagemang som Alliansen har för hela utbildningskedjan – också
            för vuxenutbildningen. Allt handlar om att ge människor möjlighet
            att delta i det livslånga lärandet och för att vuxna genom nya
            kunskaper och nyvunnen kompetens ska kunna bidra till Sveriges
            konkurrenskraft och tillväxt.
          </note>
          <note>
            Tack vare att Alliansens budget vann riksdagens gillande fortsätter
            nu dessa satsningar, och i enlighet med vad man lovade före valet
            får hög ­ skolan nya platser. Alliansen har fortsatt avsatt medel
            för forskning i enlig ­ het med den plan som finns i den gällande
            forsknings- och innovations ­ propositionen.
          </note>
          <note>
            På detta område hann alliansregeringen dessutom få till stånd
            ett nytt avtal med vissa landsting, det så kallade ALF-avtalet.
            Det handlar om hur man ska samverka om läkarutbildning och klinisk
            forskning. Även på detta område har man kunnat finna på och introducera
            ett resursfördelningssystem som också ska ta hänsyn till kvaliteten
            i forskningen. Det är ett avtal som vi ska rösta om i dag.
          </note>
          <note>
            Bara jämfört med förra året, 2013, innebär Moderaternas och Alliansens
            satsningar inom ramen för 2015 att den som helhet ökar med 3 ½
            miljard kronor. Det låter på regeringens företrädare som att vi
            skulle ha skurit ned budgeten, men det är inte fallet. Tvärtom
            – med en ekonomi i balans och med ett ansvar parat med långsiktighet
            i villkoren och ett sys ­ tematiskt kvalitetsarbete fortsätter
            vi tidigare satsningar på utbildning och forskning. Utöver den
            finansierade utbyggnaden av högskolan står vi upp för tidigare
            utlovade medel för ett samgående mellan Uppsala universitet och
            nya Campus Gotland, men också för Stockholms konstnärliga hög
            ­ skola.
          </note>
          <note>
            För oss var det en självklarhet att Medelhavsinstitutet och svenska
            språket i utlandet skulle värnas. Vi avsätter mer resurser för
            att förkorta handläggningstider för bedömning av utländsk kompetens
            och för att kunna öka antalet korta utbildningar på högskolan.
            På så sätt kan personer med utländsk utbildning snabbt komplettera
            sin utbildning och snabbt komma i sysselsättning.
          </note>
          <note>
            Eftersom jag har gjort en liten rapsodisk tillbakablick kan det
            vara av intresse att se vad andra partier tidigare har utlovat
            om de skulle ha haft makten och vad det sedan blev av löftena
            nu då de fick den. Det blev förvisso mer än en tummetott, som
            i den där gamla folksagan om mannen som gick till skräddaren och
            ville ha en rock sydd. Men vi kan ändå konstatera att många av
            de utspel som har gjorts i opposition inte fullföljs i de budgetförslag
            som man har gått fram med.
          </note>
          <note>
            Vad hände till exempel med jämställdhetsbonusen och det populistiska
            förslaget om treterminssystem? Vart tog fjolårets satsning på
            1 000 nya platser bara till förskolelärare vägen? Det är platser
            som i dag har gå tt ned och landar på 400 . SFS säger att regeringens
            budget var en kalldusch för Sveriges studenter. De räknar upp
            ett antal löften som de sedan inte såg röken av.
          </note>
          <note>
            En annan fråga som jag undrar över gäller utbildningsmålet om
            att hälften av landets 30–34-åringar ska ha minst en tvåårig högre
            utbildning. Vart har det tagit vägen? Är det så att verkligheten
            har kommit ikapp er? När man tidigare har gått ut och sagt att
            hälften ska ha denna minst tvååriga högskoleutbildning har Utbildningsdepartementet
            beräknat kostnaden för detta till mer än 4 miljarder per år under
            de sju år som det skulle gälla.
          </note>
          <note>
            Det troliga är väl att tidigare års budgetar har varit kraftigt
            underfinansierade, men jag tycker att det är synnerligen ohederligt
            att vilseföra väljare på ett sådant sätt. Det finns också andra
            frågor där budskapet i nästa års budget rimmar illa såväl med
            tidigare uttalanden som uttalanden gjorda efter valet 2014.
          </note>
          <note>
            Thomas Strand nämnde tidigare att det är positivt att vi har
            enighet i forskningspolitiken. Och det har vi, överlag. Däremot
            blir jag förundrad eftersom man nu bryter mot långsiktigheten
            i forskningsbudgeten. I sitt förslag minskar regeringen nämligen
            de särskilda anslagen för att rekrytera framstående forskare.
            Det har fått Vetenskapsrådet att trycka på stopp ­ knappen. Malmö
            högskola gick i går ut med ett pressmeddelande om att de tack
            vare Alliansens budgetförslag kommer att få 9 miljoner extra till
            forskning. Skälet? Jo, att vi håller oss till principerna i forskningsproposi
            ­ tionen och fördelar medel baserat på kvalitet. Vilken fördelningsnyckel
            hade regeringen i sitt förslag?
          </note>
          <note>
            Regeringen gör alltså avsteg från detta trots att man i allehanda
            sammanhang propagerar för tioåriga forskningsbudgetar. Det är
            inte sjyst. Det är respektlöst. Och det är inte hållbart.
          </note>
          <note>
            Herr talman! Jag yrkar bifall till förslaget i betänkandet.
          </note>
          <note>
            (Applåder)
          </note>
          <note type="speaker">
            Anf. 113 THOMAS STRAND (S) replik:
          </note>
          <note>
            Herr talman! Betty Malmberg talade om vuxenutbildningen och hur
            mycket Alliansen har satsat på den. Det må vara så, men jag vill
            påminna Betty om att ni när ni tillträdde 2006 direkt drog bort
            600 miljoner på vuxenutbildningen. Sedan har ni satsat, men det
            är inga jättesummor om man slår ut det på åtta år. Därför kanske
            ni ska vara lite försiktiga med siffrorna.
          </note>
          <note>
            Jag tog upp de lägre ambitionerna som Alliansen har, både vad
            gäller vuxenutbildningen och högskolan. Jag tänker främst på de
            kvalitetspengar som vi hade föreslagit men som ni tar bort helt
            och hållet, Betty Malmberg. Jag skulle gärna vilja höra vad du
            säger om det.
          </note>
          <note>
            Vi hade en satsning när det gäller vuxenutbildningen på 24 000
            platser nästa år och som skulle växlas upp till 35 000 platser
            2018. Det gällde utbyggnad av yrkeshögskolan, yrkesvux och komvux
            och en utbyggnad av folkhögskolans allmänna kurs.
          </note>
          <note>
            I regeringsförklaringen för 2013 talade Reinfeldt om morgondagens
            arbetsliv och de nya utmaningar som det kräver. Fredrik Reinfeldt
            sa: ”Därför bör vi bli mer öppna för att byta yrke mitt i livet.
            Vi behöver underlätta en sådan omställning. Samhället som helhet
            har här en stor utmaning att hantera.”
          </note>
          <note>
            Det är intressant att Reinfeldt signalerade att man behöver underlätta
            för omställningar i livet. Vi tycker att sådant görs med kunskapslyft
            och nya platser. Men ni säger nej till det. Vad är er motivering
            till att säga nej till utbyggnaden av vuxenutbildningen?
          </note>
          <note type="speaker">
            Anf. 114 BETTY MALMBERG (M) replik:
          </note>
          <note>
            Herr talman! Självklart, och precis som jag sa i mitt anförande,
            ser Alliansen hur viktigt det livslånga lärandet är. Vi ser vikten
            av att man kan gå in och ut ur olika typer av utbildningsinsatser.
            Därför satsar vi också på högskolan. Jag kan bara för sakens skull
            säga att vi har 4 108 platser, tror jag att det är, i budgeten
            för nästa år.
          </note>
          <note>
            Jag vet dock inte om den typen av platsexercis går fram riktigt.
            Det handlar hela tiden om att också para det med kvalitet. Jag
            kan hålla med såtillvida att vi har lite lägre ambitioner om man
            räknar antal platser på vuxenutbildningsområdet. Men, vi ser också
            en tillväxt i samhället. Det innebär att vi nu också behöver folk
            som kan arbeta. Varje timme i arbete är viktig, för att vi ska
            kunna klara av vår välfärd och den tillväxt som vi så väl behöver
            för att kunna satsa mer pengar på vuxenutbildningen.
          </note>
          <note>
            Visst har vi en lägre ambition, men vi har successivt byggt ut
            vuxenutbildningen under åren. När Thomas Strand säger att vi har
            lägre ambitioner handlar det till stor del om att de har lagt
            på mycket mer i budgeten.
          </note>
          <note>
            När det gäller kvaliteten har vi sedan 2007 ökat kvalitetspengarna
            med 1,1 miljarder kronor. Det kan man näppeligen säga är för lite.
          </note>
          <note>
            Jag skulle vilja ställa en fråga till Thomas Strand. Hur ser
            ni på forskningsanslaget? Kan du klargöra hur storleken har räknats
            fram? Jag skulle dessutom vilja veta lite mer om hur ni ser på
            entreprenörskap. Det sägs att det kommer nya direktiv där man
            inte kommer att ta upp skattefrågan. Det vill jag veta mer om.
          </note>
          <note type="speaker">
            Anf. 115 THOMAS STRAND (S) replik:
          </note>
          <note>
            Herr talman! Vi kan aldrig få för mycket utbildning i Sverige.
            Därför behöver vi ett kunskapslyft med upp till 35 000 platser,
            för att möta de verkliga behov som finns i samhället.
          </note>
          <note>
            Många är besvikna i dag på att ett antal platser ryker nu när
            er budget har röstats igenom, Betty Malmberg. Lärosäten är besvikna,
            och många studerande är besvikna. Det kommer mejl till oss där
            de berättar om sin frustration över att platserna inte kommer
            att bli verklighet.
          </note>
          <note>
            Det är intressant när det gäller platser. I tidigare debatter
            här i kammaren har du, Betty Malmberg, och dina kolleger gång
            på gång kritiserat mig för att vi bara satsar på platser och inte
            på kvalitet. Nu satsar vi på platser. Då följer ni efter oss,
            som i Följa John. Vi säger 5 000; då säger ni 4 000. Det hade
            ni aldrig gjort om inte vi hade höjt ribban. Men när vi säger
            250 miljoner till kvalitet har ni ingenting, inte en krona. Det
            är ganska märkligt. Ni som har kritiserat oss för att vi bara
            tänker på platser gör nu samma sak själva. Ni har inga kvalitetspengar,
            vilket vi har.
          </note>
          <note>
            Även detaljstyrningen är intressant. Tidigare har ni talat om
            att det behövs autonomi, frihet och att politiken inte ska lägga
            sig i för mycket. Den tabell som finns i budgetbetänkandet är
            så detaljerad att till och med Skövde får en plats. Jag funderar
            på hur man kom fram till att de skulle ha just en plats och inte
            två eller kanske tre.
          </note>
          <note>
            Nu gör ni precis det som ni tyckte att vi klabbade med tidigare.
            Ni detaljstyr och tar bort platser.
          </note>
          <note type="speaker">
            Anf. 116 BETTY MALMBERG (M) replik:
          </note>
          <note>
            Herr talman! Jag håller med Thomas Strand om att kunskap alltid
            är lätt att bära, och vi kan aldrig få för mycket av den varan.
            Det gäller väl oss alla.
          </note>
          <note>
            Vi behöver dock även folk som är sysselsatta, som jobbar och
            bidrar med nya skattepengar för att vi ska kunna finansiera och
            hålla kunskapsbanken levande. Därför måste vi se till att följa
            konjunkturerna. Om vi tror att ekonomisk högkonjunktur eller ekonomisk
            tillväxt är på gång bör vi också moderera antalet platser.
          </note>
          <note>
            I fråga om högskoleplatserna går regeringen nu fram med ny retorik
            som går ut på att man ska tro att vi ”följer John”. Saken är den
            att vi redan i vårpropositionen, i april, presenterade att vi
            skulle satsa på de 10 500 platserna som det står om där. Vi pekade
            även ut inom vilka områden vi såg att behoven fanns. Det handlar
            nämligen om bristutbildningar.
          </note>
          <note>
            När det gäller att kvalitetspengar inte följde med kan jag meddela
            att det skedde i dialog med lärosätena. Man såg, och lärosätena
            sa, att de hade möjlighet att ta emot ett visst antal studenter
            inom befintlig ram och med bibehållen kvalitet. Den dialogen har
            alltså funnits. Det har därför varit fortsatt viktigt och har
            kunnat fortsätta.
          </note>
          <note>
            Jag noterar att jag inte får svar på hur forskningsanslagen har
            beräknats. Det är olyckligt ifall det är som jag tror, och uppenbarligen
            även Malmö högskola, att ni helt enkelt har frångått idén om att
            kvaliteten på forskningen – måhända att idén har varit trubbig
            – ska vara avgörande för hur forskningsanslag fördelas.
          </note>
          <note>
            VR har så sent som i dag presenterat ett nytt förslag. Må vi
            då sluta upp tillsammans, Thomas Strand, om ett gott förslag som
            ser till att Sverige håller sig i tillväxttoppen.
          </note>
          <note type="speaker">
            Anf. 117 KRISTINA YNGWE (C):
          </note>
          <note>
            Herr talman! För en vecka sedan samlades några av världens mest
            framstående forskare på andra sidan vattnet för att prisa vetenskaplig
            forskning och vetenskapliga framsteg. I år var det bland annat
            uppfinningen av ledlampor och superupplöst fluorescensmikroskopi
            som prisades.
          </note>
          <note>
            I Nobelfestens fotspår uppkommer ofta en viktig och välbehövlig
            diskussion om hur Sverige kan fostra framtidens Nobelpristagare.
            När den svenska Nobelkommittén för några veckor sedan ringde upp
            årets Nobelpristagare i kemi, fysik, medicin och ekonomi gick
            tre av tio samtal till akademiker i USA. Övriga samtal gick till
            forskare verksamma i något av EU:s 28 medlemsländer och till pristagare
            i Japan och i Norge. I svenska forskares telefoner har det dock
            varit tyst.
          </note>
          <note>
            Det är viktigt att Sveriges ställning som forskningsnation stärks
            ytterligare, eftersom detta även stärker den svenska konkurrenskraften
            och kunskapsförsörjningen.
          </note>
          <note>
            Förutom de historiskt höga satsningar på forskning som alliansregeringen
            har gjort sedan 2009 satsar vi nu även resurser på ett program
            för rekrytering av framstående forskare genom bland annat ett
            särskilt program för de allra yngsta forskarna som ofta har svårt
            att få långsiktig finansiering för en självständig forskning.
            Samtidigt är det oerhört viktigt att Sverige kan locka hit utländska
            forskare som kan bidra med kunskap, och vi avsätter därför särskilda
            medel för att kunna öka rekryteringen av internationella toppforskare.
          </note>
          <note>
            När Nobelpristagarna själva får beskriva vilka egenskaper som
            är avgörande för att bli en vinnare av Nobelpriset nämner de ord
            som ifrågasättande och lekfullhet, kommunikation och möten. Vid
            sidan om kunskapen är alltså öppenhet och kreativitet en viktig
            ingrediens för framgång. Kunskap omvandlas nämligen inte av sig
            själv till ökat välstånd. Det är när kunskap kombineras med entreprenörskap,
            innovation och kreativitet som något händer.
          </note>
          <note>
            Sverige ska alltså inte nöja sig med att sträva mot ett Nobelpris.
            Vi måste också se till att vi har ett klimat som gör att det växer
            fram nya spännande företag som kan skapa jobb och tillväxt samtidigt
            som de bidrar till samhällsutvecklingen.
          </note>
          <note>
            Sverige måste alltså stå på två ben: dels utbildning och kunskap,
            dels öppenhet och kreativitet. Hur ska då detta appliceras konkret
            när det gäller högre utbildning, forskning och innovation? Jo,
            dels måste vi se till att k unskap och utbildning öppnas och blir
            tillgänglig för fler. Genom att fler universitet och högskolor
            möjliggör för distansstudier både på fristående kurser och på
            program blir kunskap tillgänglig i hela vårt avlånga land.
          </note>
          <note>
            Med de satsningar på till exempel bredband som Alliansen har
            gjort under sin tid i regeringen och som nu även kommer att fortsätta
            blir det lika lätt för en haparandabo som för en lundabo att ha
            tillgång till den utbildning och kunskap som finns.
          </note>
          <note>
            Det skapar också möjlighet för internationella samarbeten genom
            att till exempel utnyttja expertkompetens från andra länder. Detta
            är en möjlighet som fler universitet och högskolor måste arbeta
            vidare på och dra nytta av.
          </note>
          <note>
            Vi måste också säkerställa att studenterna under sin utbildning
            får en nära koppling till näringslivet. Centerpartiet och Alliansen
            har därför varit pådrivande för någonting som kallas studentmedarbetare
            och som innebär att studenter vid högskolor och universitet får
            ett kvalificerat jobb parallellt med sina studier. På det sättet
            får studenten erfarenheter, kontakter och möjligheter till introduktion
            i arbetslivet under studierna.
          </note>
          <note>
            Även satsningar på Stiftelsen Drivhuset är viktiga för en bättre
            interaktion mellan studier och arbetsliv, där studenter får möjlighet
            att omsätta sina kunskaper och idéer i praktiken.
          </note>
          <note>
            Men det är också viktigt att stärka universitetens och högskolornas
            koppling till näringslivet mer strukturellt. I dag synliggörs
            inte samverkan i akademins belöningssystem och meriteringsstruktur.
            Därför är det pågående arbetet med samverkanskriterier oerhört
            viktigt för att skapa incitament för ett mer öppet och kreativt
            klimat inom högre forskning och utbildning. Det handlar om att
            uppmuntra till fler mötesplatser där akademi och näringsliv kan
            mötas, men också om ökad personrörlighet genom exempelvis adjungerande
            professorer för att få ett bättre flöde av kunskaper mellan näringsliv
            och akademi. Det är nämligen vid dessa möten som utveckling sker.
          </note>
          <note>
            Herr talman! Sist men inte minst vill jag när det gäller öppenhet
            och kreativitet lyfta fram vikten av en politik för jobb och företagande
            i Sverige för att vi ska stärka vår position som kunskapsnation
            och vässa Sveriges konkurrenskraft i en allt hårdare global konkurrens.
          </note>
          <note>
            Därför är det oerhört viktigt att inte se forsknings- och innovationspolitiken
            som en isolerad ö utan som en del av en större helhet. En vanlig
            fördom är att de viktigaste innovationerna uppstår på universiteten
            eller i storföretagens forskningsavdelningar. Mycket tyder dock
            på att det är en missuppfattning.
          </note>
          <note>
            I USA har man under de senaste 40 åren tittat på de hundra viktigaste
            innovationerna varje år, och endast 6 procent av de viktigaste
            innovationerna kommer från akademin. I stället har små forskningsintensiva
            företag samt enskilda uppfinnare och företagare blivit en allt
            viktigare källa till innovationer. Med en politik som gör att
            små företag vågar satsa och utvecklas möjliggör vi för nya innovativa
            företag som kan sätta Sverige på kartan.
          </note>
          <note>
            Men även när det gäller förmåga att attrahera de bästa forskningstalangerna
            finns det andra faktorer än just forskningspolitiken som spelar
            roll. Med ett attraktivt skattesystem samt enkla och välkomnande
            regelverk kan vi attrahera de bästa forskningstalangerna till
            Sverige. Och med en politik som gör det mer lönsamt för unga att
            vidareutbilda sig får vi också fler unga att ta steget in i högre
            utbildning.
          </note>
          <note>
            Med en politik för öppenhet och kreativitet och med en politik
            för jobb och tillväxt tror jag att vi kan fostra både framtida
            Nobelpristagare och nästa Steve Jobs. Därför yrkar jag bifall
            till utskottets förslag i betänkandet.
          </note>
          <note>
            (Applåder)
          </note>
          <note type="speaker">
            Anf. 118 EMMA HULT (MP) replik:
          </note>
          <note>
            Herr talman! Som det säkert framgick i mitt anförande är en av
            mina hjärtefrågor att svensk högre utbildning ska vara tillgänglig
            för alla. Centerstudenter är ett studentförbund som faktiskt är
            det bästa studentförbundet i Alliansen, därför att det är ganska
            lätt att resonera i många frågor där vi har mycket gemensamt.
          </note>
          <note>
            Centerstudenter har också drivit frågan om att kunskap ska vara
            tillgänglig för alla. Visst är det så att även Centerpartiet har
            fatta t beslut om att vi ska öppna svensk högre utbildning och
            att den inte ska vara avgiftsbelagd för studenter som kommer från
            tredjeland.
          </note>
          <note>
            Det finns en majoritet i riksdagen i dag för att svensk högre
            utbildning inte ska kosta pengar för studenter från tredjeland.
            Då är min fråga till Kristina: Hur kommer du att jobba för att
            lyckas övertala resten i Alliansen om att det är ett bra förslag
            att låta studenter som kommer från Indien få ta del av svensk
            högre utbildning på samma villkor som studenter som kommer från
            Italien?
          </note>
          <note type="speaker">
            Anf. 119 KRISTINA YNGWE (C) replik:
          </note>
          <note>
            Herr talman! Tack, Emma Hult, för din frågeställning! Precis
            som du säger och som jag sa i mitt anförande är det otroligt viktigt
            att vi har ett internationellt samarbete och att vi har möjlighet
            att få kunskap från andra länder. Det kan handla om distansutbildningar
            så att vi kan ta del av den kunskap som finns vid andra universitet
            eller om att svenska studenter åker utomlands och tar del av kunskap
            där som de kan ta med sig tillbaka.
          </note>
          <note>
            Du lyfter fram frågan om avgifter. Precis som du säger tycker
            Centerpartiet att det egentligen inte är en särskilt bra lösning
            med avgifter. Vi tycker att det skulle vara avgiftsfritt för alla,
            men som jag nog tror att Miljöpartiet har blivit medvetet om under
            den här regeringstiden får man i ett samarbete ibland göra lite
            eftergifter.
          </note>
          <note>
            Som sagt är det vår inställning, men vi står bakom den politik
            som Alliansen nu för fram.
          </note>
          <note type="speaker">
            Anf. 120 EMMA HULT (MP) replik:
          </note>
          <note>
            Herr talman! Det är skönt att höra att ni fortfarande inte tycker
            att det en bra lösning, Kristina Yngwe, för det tycker inte vi
            heller. Vi kan se hur antalet internationella studenter tyvärr
            inte kommer i kapp det antal som vi hade före införandet av avgifter
            för internationella studenter.
          </note>
          <note>
            Jag vill än en gång säga att det finns en majoritet i Sveriges
            riksdag för att öppna svensk utbildning för alla. Jag hoppas att
            du och jag en dag kan trycka på ja-knappen när det förslaget läggs
            fram. Det är skönt att veta att Centerpartiet fortfarande står
            fast vid den ståndpunkten.
          </note>
          <note>
            Sedan har jag en annan fundering. Under de senaste åtta åren
            har vi kunnat se att svensk högre utbildning har centraliserats.
            Två campus lades ned under föregående period, Campus i Härnösand
            men också SLU i Skara. Jag vill att hela Sverige ska leva, och
            det tror jag att Centerpartiet också vill. Då undrar jag hur Centerpartiet
            kommer att driva en bra politik så att vi får utbildningsplatser
            ute i landet, och inte bara distansutbildningar. Det är jättebra
            att man kan läsa utbildningar på distans, men det finns också
            de som har behov av att träffa studiekamrater och som kanske vill
            ta chansen att studera på någon ort som ligger närmare än i Stockholm.
            I dag måste man ofta flytta ganska långt bort för att kunna ta
            del av svensk utbildning.
          </note>
          <note>
            Min fråga till Kristina och Centerpartiet är: Hur ska vi tillsammans
            kunna få utbildning i hela landet som inte bara bedrivs på distans?
          </note>
          <note type="speaker">
            Anf. 121 KRISTINA YNGWE (C) replik:
          </note>
          <note>
            Herr talman! Tack så mycket, Emma, för din fråga!
          </note>
          <note>
            Det är skönt att Miljöpartiet nu börjar se resten av Sverige.
            Den politik som vi har sett de senaste månaderna har ju varit
            ganska storstadsfokuserad, så det är glädjande att ni börjar se
            att det finns en värld även utanför Stockholm.
          </note>
          <note>
            Som du säger är det mycket viktigt att vi har utbildningar över
            hela landet i olika former. Distansutbildningen, som du nämnde
            och som jag också nämnde i mitt anförande, är en viktig del. Centerpartiet
            har arbetat för att vi ska kunna få en jämn fördelning av anslagen.
            Till exempel när det gäller forsknings- och innovationspotten
            har vi sett att lite mindre lärosäten har fått en större andel
            sett till sin storlek och omsättning. Men det är en fråga som
            vi absolut kommer att jobba vidare med.
          </note>
          <note>
            Det är väldigt skönt att veta att Miljöpartiet nu också ser att
            hela landet måste leva.
          </note>
          <note type="speaker">
            Anf. 122 ROGER HADDAD (FP):
          </note>
          <note>
            Herr talman! Det mesta kloka har sagts av kollegerna i utbildningsutskottet.
          </note>
          <note>
            När man reflekterar över denna budget och detta betänkande, vilket
            jag yrkar bifall till, som omsluter drygt 63 miljarder kan man
            tro att det är väldigt stora skillnader mellan allianspartierna
            och regeringspartierna. Men det är inte sant.
          </note>
          <note>
            Nu har utbildningsministern lämnat kammaren, men han diskuterade
            en stor utgiftspost som över huvud taget inte behandlas i budgetförslaget,
            nämligen 2015 års budget. Det finns inte en krona i den här budgeten
            till ökade lärarlöner nästa år, och det är faktiskt den budgeten
            som vi behandlar.
          </note>
          <note>
            På utbildningsfältet, som är brett i betänkandet, har vi hört
            om räkna-läsa-skriva-garanti, fler behöriga lärare, fler speciallärare
            inom högre utbildning, skolforskningsinstitut, yrkesvux och fler
            platser på Yrkeshögskolemyndigheten. När man som ledamot sitter
            och lyssnar i kammaren undrar man: Vem kom på de här insatserna?
            Vem har genomfört dem i Sverige de senaste åren? Jo, det är faktiskt
            Folkpartiet och alliansregeringen. Att ni regeringspartier sedan
            väljer att öka anslagen inom några av de här posterna må så vara,
            men kom inte och påstå att ni lägger om skol- och utbildningspolitiken,
            för det gör ni inte.
          </note>
          <note>
            När det gäller motivet för att ha mer vuxenutbildning, mer yrkesvux
            eller vad det nu kan vara – jag har särskilt lyssnat till Socialdemokraternas
            Thomas Strand – är det matchningsläget, den höga arbetslösheten
            och den höga ungdomsarbetslösheten.
          </note>
          <note>
            Före utbildningsutskottets debatt här hade arbetsmarknadsutskottet
            sin debatt. Vi försökte åtminstone att inte överdriva, negligera
            och blunda för arbetslösheten och ungdomsarbetslösheten utan fokusera
            på den faktiska ungdomsarbetslösheten, på dem som varken studerar
            eller arbetar; de som i arbetskraftsundersökningen ligger på 7–9,3
            procent. Det är dem som vi ska erbjuda extra vuxenutbildningsplatser
            och yrkesvux. De som gått hela vägen hos Arbetsförmedlingen ska
            erbjudas insatser.
          </note>
          <note>
            Den i huvudsak positiva utvecklingen som Arbetsförmedlingen och
            till och med budgetpropositionen från regeringen pekar på borde
            rimligtvis styra prioriteringarna även i detta betänkande. Det
            går inte att bara lägga i lite mer jäst i lussedegen och anslå
            mer och mer pengar, trots att pengarna borde satsas på någonting
            annat.
          </note>
          <note>
            Herr talman! Folkpartiet har bidragit till yrkesvuxpengar. Vi
            har stöttat kommunerna. Det här är min femte skolbudgetdebatt
            i kammaren, och varje gång missar vi det som i alla fall Folkpartiet
            har pekat på, nämligen ansvarsfrågan och huvudmannaskapet. Det
            kan låta som att kammaren är ytterst ansvarig för skolan. Det
            kan låta som att kammaren är ytterst ansvarig för lärarnas löner.
            Men vi har en kommunaliserad skola, och det är klart att det påverkar
            våra diskussioner och ambitioner lokalt och nationellt.
          </note>
          <note>
            Vi har satsat på folkhögskolekurser. De folkhögskolekurser som
            Arbetsförmedlingen anvisar har inte utnyttjats fullt ut. Och när
            det gäller yrkesvux eller vuxenutbildning: Varför säger inte Socialdemokraterna
            någonting om att kommunerna aldrig använde den förra regeringens
            statliga anslag som de fick ta del av? Vissa använde anslaget
            från den förra regeringen, men de drog in de lokala insatserna
            till vuxenutbildningen.
          </note>
          <note>
            Hade Folkpartiet fått fortsätta att styra Utbildningsdepartementet
            hade vi varit tuffare i budgetpropositionen och sagt: Vi villkorar
            de nationella medlen. Det ska inte vara möjligt att en regering
            satsar mer pengar från den nationella nivån samtidigt som kommunalråden
            drar in motsvarande. Då blir det inget mervärde av extrautbudet
            av vuxenutbildning, yrkesvux eller folkhögskolesatsningar.
          </note>
          <note>
            Herr talman! Avslutningsvis: Vi vill reformera svenskundervisningen
            för invandrare och nyanlända. Vi tycker att den inte håller måttet
            och kvaliteten. Skolinspektionen bekräftar återigen att undervisningen
            kan jämföras med en grundskola där många studerande upplever att
            de behandlas som barn. Vi har stora bekymmer med obehöriga lärare,
            dålig flexibilitet och otillräcklig individualisering av svenskundervisningen
            för invandrare. Vi i Folkpartiet har sagt att vi helt vill avveckla
            sfi i dess nuvarande form och att det ska arbetas fram en helt
            ny språkutbildning inom ramen för den ordinarie vuxenutbildningen.
            Jag har svårt att uttolka vad regeringspartierna vill på detta
            viktiga område.
          </note>
          <note>
            (Applåder)
          </note>
          <note type="speaker">
            Anf. 123 SOFIA DAMM (KD):
          </note>
          <note>
            Herr talman! Enligt Storbritanniens vetenskapsakademi Royal Society
            publiceras mer än var tionde forskningsartikel i världen av en
            kinesisk akademiker. USA är fortfarande forskningsvärldens gigant
            men har tappat från 26 till 21 procent av världens ledande forskning.
            Brasilien, Indien och Turkiet utmanar genom medvetna forskningssatsningar
            och ekonomiska framgångar.
          </note>
          <note>
            Kartan över världens starkaste forskningsnationer håller snabbt
            på att förändras. Tyngdpunkten för världens forskning förflyttas
            alltmer mot Asien. Den bipolära forskningsvärlden, bestående av
            USA och Europa, har blivit multipolär med många nya starka aktörer.
            Växande ekonomier i vår omvärld konkurrerar nu på allvar i jakten
            på de bästa forskarna och morgondagens innovationer.
          </note>
          <note>
            Det här är en otroligt positiv utveckling, men det är också en
            utveckling som ställer höga krav. Om Sverige och EU ska lyckas
            skapa globalt konkurrenskraftiga forskningsmiljöer måste vi samarbeta
            och investera för framtiden. För att vi ska kunna vända utvecklingen
            och på allvar lämna den ekonomiska kris som drabbat många EU-länder
            bakom oss är det helt avgörande att långsiktigt satsa på åtgärder
            som skapar kunskap, innovation och tillväxt.
          </note>
          <note>
            Bredden i svensk forskning är i dag stor men spetsen fortfarande
            alltför trubbig. Ett litet land som Sverige kan inte vara bäst
            på allt. Därför är det viktigt att den excellenta forskningen
            som genererar den spetskompetens som krävs för att vara världsledande
            prioriteras. Det är genom kvalitet vi kan bidra med kunskap till
            vår omvärld och genom ökade ambitioner också öka vår ställning
            som kunskapsnation på den globala arenan.
          </note>
          <note>
            I betänkandet konstaterar utskottet att svensk forskning håller
            hög kvalitet men att det finns tecken på att forskningen tappat
            något i konkurrenskraft. Därför behövs det insatser för att säkerställa
            kvaliteten i svensk forskning.
          </note>
          <note>
            Ett nytt system för fördelning och omfördelning av anslagen för
            forskning och forskarutbildning presenterades i forsknings- och
            innovationspropositionen. Detta är ett arbete som bör fullföljas.
            Syftet med modellen är att skapa ökade incitament för lärosätena
            att öka kvaliteten och konkurrenskraften i den forskning som utförs.
            Detta är ett steg i rätt riktning.
          </note>
          <note>
            EU men också Sverige individuellt satsar mer medel än någonsin
            på forskning. Det är viktigt att svenska universitet, företag
            och institut fort ­ sätter att öka sitt deltagande i EU:s forskningsprogram.
            Genom att fortsätta investera i de globalt konkurrenskraftiga
            forskningscentrum som finns runt om i Sverige skapas synergier
            och positiva effekter för Europeiska unionen i dess helhet.
          </note>
          <note>
            Herr talman! Ett bra exempel på framgången med EU-gemensam forskning
            är ESS. Denna sameuropeiska forskningsanläggning ska med hjälp
            av världens starkaste neutronkälla möjliggöra banbrytande forskning
            inom bland annat medicin, miljövetenskap och transport. ESS kommer
            att dra spetskompetens till Sverige och visar att med gemensamma
            satsningar kan EU:s länder få tillgång till världsledande forskning.
          </note>
          <note>
            Tillsammans med MAX IV-laboratoriet, som årligen attraherar nästan
            1 000 forskare från hela världen, kommer ESS att bilda ett nav
            i den europeiska forskningsstrukturen. Som sydskånsk riksdagsledamot
            är jag såklart lite extra stolt över att dessa anläggningar är
            förlagda till Lund, men forskningen är en fjäder i hatten för
            svensk forskning och kommer att få stor betydelsefull för Europa.
          </note>
          <note>
            Herr talman! I natt enades EU:s ledare om en gigantisk investeringsfond.
            Enligt kommissionen ska investeringar på 315 miljarder euro möjliggöras,
            med syftet att skapa nya arbetstillfällen och tillväxt i hela
            Europa. Detta är positivt, men här gäller det att också säkerställa
            att forskningsanslag inom EU:s nya ramprogram Horisont 2020 inte
            går förlorade, för forskning är en förutsättning för en framtida
            kunskapsbaserad och jobbskapande ekonomi.
          </note>
          <note>
            Herr talman! För att skapa forskning av hög kvalitet krävs högt
            kvalificerad personal. Den högre utbildningen och forskningen
            måste därför bättre tillvarata intresserade talanger för att hålla
            Sverige konkurrenskraftigt. Dagens forskningslandskap är alltför
            dominerat av forskares jakt på medel till sina egna löner och
            otydliga karriärmöjligheter. Med osäkra förhållanden riskerar
            vi att förlora kompetent personal som väljer att lämna den akademiska
            världen av fel anledningar. Kristdemokraterna menar att det måste
            finnas möjligheter att studera och forska också som småbarnsförälder.
            Utan trygghet går det inte att få en stimulerande arbetsmiljö
            och uppnå kvalitativ forskning.
          </note>
          <note>
            Herr talman! Sverige kan bli betydligt bättre på att tillvarata
            invandra ­ res yrkeskompetens och akademiska kompetens. Vägen
            till integration bör i större utsträckning gå via universiteten.
            För att detta ska vara möjligt måste valideringen av utländska
            betyg och meriter förbättras, bland annat genom höjda anslag för
            att korta handläggningstiderna. Högskoleutbild ­ ningar måste
            bli tillgängliga så att utländska akademiker på bästa sätt kan
            fortsätta sin utbildning eller komplettera utbildning och forskning.
            Krist ­ demokraterna välkomnar därför att man nu tillför 8 miljoner
            ytterligare till Universitets- och högskolerådet för att kunna
            förkorta handläggningstider ­ na för bedömning av utländska betyg.
          </note>
          <note>
            Herr talman! Högre utbildning och forskning handlar om det som
            kommer härnäst. Det handlar om framtiden. Det är nyfikenhet och
            nytänk som ger framtidstro. Avslutningsvis vill jag därför tacka
            alla som lägger ned så otroligt mycket tid och kraft på att ge
            oss den framtidstron.
          </note>
          <note>
            Jag yrkar bifall till förslaget i utskottets betänkande.
          </note>
          <note>
            (Applåder)
          </note>
          <note type="speaker">
            Anf. 124 ROBERT STENKVIST (SD):
          </note>
          <note>
            Herr talman! Mitt anförande skulle egentligen ha kommit in under
            debatten om skolan, men jag tror att det går bra ändå. Jag ger
            utrymme för repliker om inte annat.
          </note>
          <note>
            Herr talman! Vi ska snart klubba betänkandena UbU1 och UbU2 inom
            utgiftsområdena 15 och 16. Jag tänkte ta upp ett par aspekter
            av vår egen budget och liggande budget. Först gäller det de framförda
            förslagen om läxläsning.
          </note>
          <note>
            Herr talman! Vi har noterat förslaget i den liggande budgeten
            om obligatorisk eller icke-obligatorisk läxhjälp. Detta förslag
            fördes fram med viss iver i valrörelsen av både de rödgröna och
            Alliansen. En del pengar har också anslagits till detta. När det
            gäller Alliansens gällande budget rör det sig om 10 miljoner kronor
            inom utgiftsområde 16 och ytterligare 289 miljoner kronor i bidrag
            till kommunerna. Det är väldigt mycket pengar att skicka ut till
            kommunerna.
          </note>
          <note>
            Ingen har dock sagt något om hur denna läxhjälp ska gå till.
            Vilka ska bedriva denna läxhjälp? Under vilken tid? Alliansen
            har i någon skrivning nämnt att externa entreprenörer ska sköta
            läxläsningen. Men vilka ska godkänna dessa entreprenörer och hur
            ska det gå till? Det undrar vi. Vi kommer själva att återkomma
            med ett eget förslag om detta längre fram.
          </note>
          <note>
            Herr talman! Ett annat förslag som fördes fram i valrörelsen
            med lika stor iver av båda blocken var pengar till mindre klasser,
            främst i de lägre årskurserna. Jag uppfattar det nog som att Alliansen
            och de rödgröna började tävla i populistiska förslag i denna fråga
            inför valet.
          </note>
          <note>
            Vi sverigedemokrater har inte hakat på detta förslag. Vi har
            i stället föreslagit fler kringtjänster, främst speciallärare,
            men även skolkuratorer, syokonsulenter och skolpsykologer. Dessa
            tjänster behövs i dagens skola. Ska vi höja resultaten jämfört
            med andra OECD-länder måste vi även ta hand om elever med speciella
            svårigheter. Det är inte självklart att mindre klasser löser de
            problem vi har. Som kuriosa kan jag nämna att jag har hört många
            lärare klaga på för små klasser också. Det blir nämligen inte
            rätt gruppdynamik i för små klasser.
          </note>
          <note>
            Fritidsverksamheten är ett annat område som har blivit eftersatt
            i dagens skola. Ingen annan kommunal verksamhet har väl drabbats
            av lika stora personalnedskärningar som denna verksamhet, i alla
            fall inte om man jämför med början av 90-talet. Fritidsverksamheten
            är oerhört viktig, inte minst i våra så kallade utanförskapsområden.
            Det är på fritids eleverna ska lära sig tyda de sociala koderna
            och träna sig på social interaktion. Det finns undersökningar
            som visar att den sociala kompetensen är lika viktig som skolbetyg
            för framgång senare i livet. Man skulle också kunna införa läxläsning
            på fritids för de elever som så vill. Då har vi en chans att förhindra
            att elever från till exempel socioekonomiskt svaga förhållanden
            hamnar efter i skolarbetet.
          </note>
          <note>
            Herr talman! Vi har alla förfasats över raset i de senaste PISA-undersökningarna.
            Man kan i någon mån säga att publiceringen 2012 av den senaste
            undersökningen blev ett yrvaket uppvaknande för både skolfolk
            och politiker. Vi kan inte vända den negativa utvecklingen utan
            omfattande åtgärder. Ett av de viktigaste målen för att vända
            den nedåtgående trenden är att skapa studiero i skolan. Alliansen
            avsätter i sin budgetmotion för 2015 20 miljoner kronor för att
            skapa studiero. Det är bra. Men vad ska de använda pengarna till?
            Jag har inte sett något konkret förslag.
          </note>
          <note>
            Den enskilt viktigaste uppgiften för att åstadkomma studiero
            är att återinföra ordningen i klassrummet. Disciplinproblemen
            har nu till och med spridit sig in i riksdagen. Det ska vara läraren
            som bestämmer. Detta hindrar inte elevinflytande och demokrati.
            Men lika lite som barn bestämmer hur de ska agera i trafiken,
            lika lite ska elever bestämma över det läraren bestämt inför kommande
            lektion. Hur vi når dit är en större och längre diskussion som
            vi lär återkomma till.
          </note>
          <note>
            Jag hänvisar till vårt särskilda yttrande. Jag ser att jag har
            dragit över talartiden och ber om ursäkt för det. Jag vill passa
            på att önska utbildningsutskottet en god jul.
          </note>
          <note>
            (TALMANNEN: Som ledamoten mycket riktigt påpekade har ledamoten
            överskridit den anmälda tiden med mer än 50 procent. God jul ändå!)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 16.)
          </note>
          <note>
            § 13 Studiestöd
          </note>
          <note>
            Utbildningsutskottets betänkande 2014/15:UbU2
          </note>
          <note>
            Utgiftsområde 15 Studiestöd (prop. 2014/15:1 delvis)
          </note>
          <note>
            föredrogs.
          </note>
          <note type="speaker">
            Anf. 125 LENA EMILSSON (S):
          </note>
          <note>
            Herr talman! Regeringens budgetförslag har som utgångspunkt att
            studiestödssystemet i Sverige är och ska förbli ett av världens
            mest generösa. Det skapar möjligheter att studera vidare oavsett
            vad man har för bakgrund.
          </note>
          <note>
            Alliansen har nu lagt fram ett förslag för studiestödets utgiftsområde
            som ligger 875 miljoner lägre än den budget regeringen lagt fram.
            Ja, ni hörde rätt, 875 miljoner lägre. Det är en konsekvens av
            att det blir färre utbildningsplatser i Alliansens budget. Vi
            ska heller inte glömma att Sverigedemokraterna aktivt röstade
            för denna budget.
          </note>
          <note>
            I en tid av mycket hög arbetslöshet, i synnerhet bland ungdomar,
            är det ytterst olyckligt att dra ned på antalet studieplatser.
            Det finns många människor som både vill och behöver läsa vidare
            på olika nivåer men som nu inte får chansen.
          </note>
          <note>
            Alliansen vill lägga en del av studiestödet på examenspremier.
            Det vore olyckligt att driva igenom det förslaget nu. Vi tycker
            att man behöver ta ett långsiktigt och samlat grepp om rekrytering
            av olika lärarkategorier och om vad som kan göras för att höja
            läraryrkets status och attraktivitet.
          </note>
          <note>
            Remissinstanserna menar i huvudsak att det är tveksamt om en
            examenspremie löser grundproblemet med lärarbrist inom vissa ämnen
            på kort eller lång sikt.
          </note>
          <note>
            I januari 2014 infördes den så kallade lärlingsersättningen.
            Eleven fick 1 000 kronor i ersättning per månad som skulle kompensera
            för ökade mat- och reskostnader. Tanken med det var att elever
            inte skulle välja bort praktiska utbildningar av ekonomiska skäl.
          </note>
          <note>
            Nu vill Alliansen dubbla den ersättningen. Vi tycker att det
            är bättre att utvärdera resultatet av förändringen först eftersom
            den bara har varit i bruk i ett år. Sedan tycker jag att det är
            märkligt att Alliansen vill att den dubblade ersättningen även
            ska kunna lämnas till arbetsgivaren. Vad är då vitsen med dubbel
            ersättning? Eleven skulle ju ha haft den till sina kostnader.
          </note>
          <note>
            En annan nyhet i Alliansens budget är avskaffandet av åldersavskrivningen.
            Generellt får förslaget konsekvenser för de låntagare som har
            låg ålderspension, särskilt kvinnor. Ur jämställdhetsperspektiv
            är det inte bra alls.
          </note>
          <note>
            Många remissinstanser har avstyrkt förslaget. Det är tunga instanser
            som har gjort det: CSN, TCO, Saco, Lärarnas Riksförbund, Civilekonomerna,
            Sveriges universitets- och högskoleförbund, Sveriges läkarförbund
            och flera andra. Här är ett axplock av deras synpunkter.
          </note>
          <note>
            De ifrågasätter klokheten i att införa en lagändring utan att
            känna till konsekvenserna.
          </note>
          <note>
            Förslaget behandlar inte frågan om eventuella kostnader och konsekvenser
            för rekrytering till högre utbildning.
          </note>
          <note>
            Förslaget missgynnar tydligt låginkomsttagare, i synnerhet kvinnor,
            på ett orimligt sätt.
          </note>
          <note>
            De ekonomiska konsekvenserna är osäkra och innebär en ytterst
            marginell besparing för staten i en tämligen avlägsen framtid.
          </note>
          <note>
            Akademikerförbundet SSR avvisar å det starkaste förslaget och
            anser att det är oacceptabelt.
          </note>
          <note>
            Till och med bland dem som har varit övervägande positiva höjs
            ett varnande finger. Jusek till exempel skriver att statens besparing
            i huvudsak kommer att finansieras av dem som har haft låg lön
            och av dem med låg ålderspension i förhållande till lönen. En
            oproportionerligt stor andel av dessa är kvinnor.
          </note>
          <note>
            Mot bakgrund av denna massiva kritik tycker S, V och MP att det
            inte är bra att driva igenom ett förslag med så många utpekade
            brister och oklarheter.
          </note>
          <note>
            Herr talman! Socialdemokraterna, Miljöpartiet och Vänsterpartiet
            delar inte utskottets förslag gällande studiestöd utan har lämnat
            ett särskilt yttrande.
          </note>
          <note>
            Med det vill jag önska god jul och gott nytt år till alla!
          </note>
          <note>
            (Applåder)
          </note>
          <note type="speaker">
            Anf. 126 CARINA HERRSTEDT (SD):
          </note>
          <note>
            Herr talman! Jag ska fatta mig väldigt kort. Jag förstår att
            många sitter och tittar på tv, på sin klocka, på tågtider och
            så vidare, så jag ska försöka fatta mig kort.
          </note>
          <note>
            Sverige brottas i dag med hög arbetslöshet. Särskilt på ungdomssidan
            är siffrorna alarmerande. Men trots arbetslösheten finns det arbetstillfällen
            i landet, arbetstillfällen som är svåra att tillsätta på grund
            av dålig matchning av arbetskraften.
          </note>
          <note>
            För att förbättra matchningen av arbetskraft gentemot de arbetstillfällen
            som trots allt finns behövs det fler yrkeshögskoleplatser, vilket
            jag har talat om i tidigare anföranden. Yrkeshögskolan har nämligen
            visat sig vara bra på att matcha utbildning med de lediga arbeten
            som finns. I vårt budgetförslag finns det medel avsatta för 5
            000 nya elevplatser på yrkeshögskolan.
          </note>
          <note>
            Vi har också, som jag sa tidigare, skrivit att vi vill öka antalet
            komvuxplatser med 5 000. Med denna utökning skulle människor ges
            en andra chans att skaffa sig kompetens för att kunna ta de lediga
            arbeten som finns.
          </note>
          <note>
            Herr talman! Anledningen till att jag säger detta är som vi alla
            vet att satsningarna som många av oss har talat om tidigare i
            debatten får budget ­ effekt på utgiftsområde 15, Studiestöd.
          </note>
          <note>
            När vi föreslår ökat antal platser på komvux och yrkeshögskolan
            får det direkta konsekvenser. De konsekvenserna är som sagt ett
            led i det vi tidigare har diskuterat och debatterat, så det behöver
            vi kanske inte gå in på vidare.
          </note>
          <note>
            Vi har lagt fram ett särskilt yttrande, och med hänvisning till
            det avstår vi från att delta i beslutet.
          </note>
          <note>
            Herr talman! Så här i jultider ska vi vara snälla mot varandra.
            Därför bjuder jag på de minuter jag har kvar av talartiden och
            passar på att önska en god jul till talmannen och övriga.
          </note>
          <note>
            (Applåder)
          </note>
          <note type="speaker">
            Anf. 127 JABAR AMIN (MP):
          </note>
          <note>
            Herr talman! En viktig utgångspunkt för Miljöpartiets politik
            är att den högre utbildningen ska vara tillgänglig för alla, oavsett
            socioekonomisk bakgrund.
          </note>
          <note>
            Det finns ett viktigt värde i att bredda rekryteringen till den
            högre utbildningen, då den är viktig av bildningsskäl men även
            för att den bidrar med kunskaper för ett framtida yrke eller för
            forskning.
          </note>
          <note>
            En central fråga för oss i Miljöpartiet är att denna högre utbildning
            ska vara öppen och tillgänglig för allt fler grupper. Ett viktigt
            sätt på vilket vi kan göra den högre utbildningen mer tillgänglig
            för allt fler är att ha ett frikostigt studiemedelsystem.
          </note>
          <note>
            För att främja studenternas ekonomiska förhållanden och stimulera
            till vidare studier har samarbetsregeringen aviserat flera förslag.
          </note>
          <note>
            Ett förslag är att studiemedlet ska öka med 1 000 kr per månad
            från och med den 1 januari. Studiemedlets totalbelopp blir därmed
            drygt 10 700 kronor per månad. Detta kommer att ge de studerande
            bättre ekonomiska förhållanden och förbättra deras möjligheter
            att fokusera på sina studier. Det är glädjande att de borgerliga
            partierna här ansluter sig till samarbetsregeringens linje.
          </note>
          <note>
            En andra åtgärd som regeringen har aviserat är att 90-dagarsgarantin
            ska omfatta även arbetslösa ungdomar i åldrarna 20–24 år som inte
            har fullföljt sin gymnasieutbildning men som nu vill göra det.
            De ungdomarna ska också kunna omfattas av den högre bidragsnivån
            i studiemedlet, vilket innebär att den överväldigande delen av
            studiemedlet kommer att utgöras av bidrag och inte av lån.
          </note>
          <note>
            De borgerliga partierna raderar denna satsning nästan helt. Av
            regeringens satsning på 314 miljoner behåller de borgerliga partierna
            med stöd av Sverigedemokraterna endast 20 miljoner. Det är en
            minskning med nästan 300 miljoner.
          </note>
          <note>
            Herr talman! Det jag har i handen, nu liksom förra gången, är
            sammanställningen längst bak i betänkandet som vi nu diskuterar.
            På s. 47 står det att allianspartierna satsar närmare 1 miljard,
            rättare sagt 875 miljoner, mindre än regeringen på studiemedel.
            Det är en väsentlig skillnad. Som Thomas Strand sa här tidigare:
            Det är att ha lägre ambitioner.
          </note>
          <note>
            Samarbetsregeringen har avsatt medel för ett nytt kunskapslyft
            i syfte att ge vuxna ytterligare möjligheter till utbildning på
            gymnasial och eftergymnasial nivå. Det är att vilja göra mer för
            ungdomarna. Kunskapslyftet bestod av bland annat satsningar på
            fler platser inom yrkeshögskolan, yrkesvux, komvux och folkhögskolan.
            Nu stoppas flertalet av dessa satsningar på ungdomarna av de borgerliga
            partierna med stöd av Sverigedemokraterna.
          </note>
          <note>
            Vårt studiemedelssystem är uppbyggt på ett sätt som innebär att
            studieskulden skrivs av för dem som passerat 67 år. Denna grundprincip
            har vi i Sveriges riksdag varit överens om under lång tid. Nu
            har de borgerliga partierna med stöd av Sverigedemokraterna drivit
            igenom att människor som inte har hunnit betala av hela sin studieskuld
            måste fortsätta att betala tillbaka den även efter 67.
          </note>
          <note>
            Denna förändring är dålig då den drabbar dem som har haft låga
            inkomster hårdare. Dessutom drabbar den kvinnor med låga inkomster
            och låga pensioner på ett orimligt sätt. Flertalet av remissinstanserna
            har, som Socialdemokraterna påpekade i det förra anförandet, varit
            kritiska.
          </note>
          <note>
            En annan oönskad reform som allianspartierna nu med stöd av Sverigedemokraterna
            inför är examenspremie till vissa lärare. Detta innebär att studenter
            som läser vissa utbildningar ska få en premie som varierar mellan
            25 000 och 75 000 kronor för att de ska läsa just den utbildningen.
            Den reformen tar inte fasta på om de utexaminerade stannar kvar
            i yrket eller inte. Dessutom är attraktionskraften inte så stark.
          </note>
          <note>
            I det läge Sverige befinner sig i dag borde vi satsa på ett mer
            långsiktigt och samlat grepp när det gäller rekryteringen av fler
            lärare. Vad som behövs är att inbjuda alla parter till konstruktiva
            samtal om hur vi kan öka läraryrkets attraktionskraft.
          </note>
          <note>
            Med det sagt, herr talman, står jag bakom vårt gemensamma särskilda
            yttrande.
          </note>
          <note>
            (Applåder)
          </note>
          <note type="speaker">
            Anf. 128 CHRISTER NYLANDER (FP):
          </note>
          <note>
            Herr talman! Det är viktigt för Sverige med god, omfattande och
            välutbyggd högre utbildning med hög kvalitet. Dagens utbildningssystem
            är på många sätt morgondagens ekonomi, välstånd och välfärd. Ett
            bra utformat studiemedelssystem är också helt avgörande för den
            enskilde. Det handlar om social rörlighet – att lyckas ta sig
            från det man är född i till något annat. Det handlar om klassresor.
            Det handlar också om att låta talanger utvecklas. Det är bra för
            Sverige och den enskilde.
          </note>
          <note>
            Regeringen har i sin budgetproposition gjort en bedömning av
            den po ­ litik Alliansen fört de senaste åren på det här området.
            Det är ett gott betyg. Man ska läsa budgetpropositionen noga.
            Den ger ofta en hel del informa ­ tion om läget i landet och,
            i detta fall, om hur studiestödssystemet enligt regeringen fungerar.
          </note>
          <note>
            De rödgröna konstaterar i propositionen att antalet studerande
            med studiemedel på eftergymnasial nivå aldrig har varit högre.
            Man konstaterar också att Sverige i jämförelse med andra länder
            har ett mycket generöst system. Man konstaterar att studiemedlets
            köpkraft är den högsta sedan studiemedel infördes på 1960-talet,
            och nu ökar vi den med ytterligare 1 000 kronor.
          </note>
          <note>
            Regeringen konstaterar att studiestödets rekryterande effekt
            uppfyllts under alliansregeringens åtta år och att stödet dessutom
            har den utjämnande effekt som regeringen tycker att det ska ha.
            Det är ett bra beröm till regeringens studiestödspolitik som framkommer
            i budgetpropositionen. Ändå är vi inte nöjda.
          </note>
          <note>
            I det förslag som nu antas, som bygger på Alliansens budgetmotion,
            bygger vi på ytterligare. Vi ökar köpkraften. Vi ökar den rekryterande
            effekten, och vi stärker den utjämnande effekten för studiestödssystemet.
          </note>
          <note>
            För det första höjs studiemedlet nästa år med 1 000 kronor. För
            det andra fördubblar vi lärlingsersättningen för elever på gymnasiet
            som väljer att bli lärlingar. För det tredje inför vi, för att
            locka fler lärare till de delar av lärarområdet där bristen är
            som störst, en examenspremie. Studiemedlets totalbelopp blir med
            detta 10 777 kronor per studiemånad 2015. Det är därmed med bred
            marginal den starkaste köpkraft studenter har haft sedan det infördes.
            Till detta ska läggas de senaste årens höjningar av fribeloppet,
            det vill säga den inkomst studerande kan ha utan att studiemedlet
            sänks. Det har höjts kraftigt.
          </note>
          <note>
            Det är också strategiskt viktigt med det premiesystem som nu
            införs för att locka lärare. Kunniga lärare avgör skolans kvalitet.
            När vi nu ser att det på vissa områden år efter år är för få studenter
            som söker till lärarutbildning – det gäller till exempel matematik
            och naturvetenskap – har vi en skyldighet att agera. Vill vi ha
            bra kvalitet i skolans undervisning måste vi se till att fler
            unga människor söker sig till lärarutbildningen i just de här
            ämnena.
          </note>
          <note>
            Därför inför vi också examenspremier för speciallärare. Är det
            något som är viktigt för att fler ungdomar ska klara skolan i
            tid är det att det finns skickliga speciallärare tidigt i grundskolan.
          </note>
          <note>
            Vi fördubblar lärlingsersättningen, för vi ser att många elever
            inte klarar gymnasieskolan eller yrkesexamen, men de har en chans
            att lyckas ta sig in på arbetsmarknaden om de i stället väljer
            lärlingsutbildning. För att fler ska lyckas få ett jobb och för
            att vi ska minska ungdomsarbetslösheten fördubblar vi nu lärlingsersättningen.
            Det är tråkigt att de rödgröna vänder sig mot detta.
          </note>
          <note>
            Med detta yrkar jag bifall till utbildningsutskottets förslag.
          </note>
          <note>
            (Applåder)
          </note>
          <note>
            I detta anförande instämde Bengt Eliasson (FP), Camilla Waltersson
            Grönvall (M), Ulrika Carlsson i Skövde, Per Lodenius och Kristina
            Yngwe (alla C) samt Annika Eclund och Lars-Axel Nordell (båda
            KD).
          </note>
          <note type="speaker">
            Anf. 129 LENA EMILSSON (S) replik:
          </note>
          <note>
            Herr talman! När det gäller åldersavskrivning, vem tror Christer
            Nylander skulle behöva få sina skulder avskrivna när ett helt
            yrkesliv uppenbarligen inte hjälper till att betala dem?
          </note>
          <note type="speaker">
            Anf. 130 CHRISTER NYLANDER (FP) replik:
          </note>
          <note>
            Herr talman! Det är de, inte minst kvinnor, som jobbar i akademikeryrken
            och som decennium efter decennium har fått se sin lön vara för
            låg. Vi har flera yrken – lärare, bibliotekarier, socionomer –
            som går långa utbildningar på universitetet men sedan inte får
            lön för den mödan.
          </note>
          <note>
            Då är inte problemet att man ska bära med sig studiestödet hur
            länge som helst. I stället ska man åtgärda huvudproblemet. Det
            är därför vi inför högre löner för lärarna och karriärvägar för
            lärare, och det är därför vi ser till att det finns en möjlighet
            för kvinnor i offentlig sektor som är akademiskt utbildade att
            få en vettig lön. Det är bättre att angripa problemet än symtomen.
          </note>
          <note type="speaker">
            Anf. 131 LENA EMILSSON (S) replik:
          </note>
          <note>
            Herr talman! Åldersavskrivningen får precis de konsekvenser som
            du nu belyser, Christer Nylander. Det är kvinnor som drabbas,
            framför allt kvinnor med låg pension. Då kan man undra hur de
            ska ha råd och möjlighet att betala.
          </note>
          <note>
            Det är ett hårt slag för kvinnor med låg pension, som ska betala
            statens besparingar, speciellt som de har haft ett helt yrkesliv
            med lägre lön. Det är orättvist. Jag undrar också hur Christer
            Nylander fullständigt kan negligera så många remissinstanser som
            allvarligt kritiserat förslaget om slopad åldersavskrivning.
          </note>
          <note type="speaker">
            Anf. 132 CHRISTER NYLANDER (FP) replik:
          </note>
          <note>
            Herr talman! Studiesystemet måste hänga ihop. Det är inte rimligt
            att en människa som är färdigutbildad från universitetet vid 24
            års ålder bär med sig studiestödsskulden i 45 år och inte hinner
            få den avskriven. Därför måste vi göra något åt grundproblemet.
            Det är för låga löner för välutbildade kvinnor i den offentliga
            sektorn. Låt oss angripa det problemet i stället för symtomen.
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 16.)
          </note>
          <note>
            § 14 Kultur, medier, trossamfund och fritid
          </note>
          <note>
            Kulturutskottets betänkande 2014/15:KrU6
          </note>
          <note>
            Utgiftsområde 17 Kultur, medier, trossamfund och fritid (förnyad
            behandling) (prop. 2014/15:1 delvis)
          </note>
          <note>
            föredrogs.
          </note>
          <note>
            Kammaren biföll utskottets förslag att ärendet fick avgöras trots
            att det varit tillgängligt kortare tid än två vardagar före den
            dag då det skulle behandlas.
          </note>
          <note type="speaker">
            Anf. 133 GUNILLA CARLSSON (S):
          </note>
          <note>
            Herr talman! Det var ungefär ett dygn sedan jag stod här och
            debatterade i stort sett samma ärende. Jag tänker inte hålla det
            anförandet igen.
          </note>
          <note>
            Det som hände i går var att detta blev återremitterat till utskottet.
            Det skedde för att de borgerliga ledamöterna ville ändra i betänkandet.
          </note>
          <note>
            Det har under den senaste veckan varit väldigt stora protester
            mot den föreslagna nedskärningen på 15 miljoner kronor, som skulle
            göras i fråga om kulturtidskrifterna. Socialdemokraterna, Vänsterpartiet,
            Miljöpartiet och många andra runt om i Sverige har försökt att
            få de borgerliga ledamöterna att backa i fråga om den här nedskärningen,
            som skulle innebära döden för många av våra tidskrifter. 75 procent
            av deras anslag skulle faktiskt försvinna.
          </note>
          <note>
            I debatten i går valde ordföranden i utskottet, Per Bill, att
            återremittera ärendet. Och i går på utskottets sammanträde blev
            det en förändring som innebär att kulturtidskrifterna får behålla
            sina 15 miljoner, vilket jag är väldigt glad för. Det innebär
            att de inte kommer att försvinna. Det är till glädje för hela
            svenska folket, för yttrandefriheten och för demokratin. Den viktiga
            samhälls ‑ , idé- och kulturdebatten får fortsätta. Jag är glad
            för det beslutet.
          </note>
          <note>
            Men det innebär naturligtvis att det är några andra som blir
            av med 15 miljoner. Man valde att dra ned 15 miljoner på det anslag
            som går ut till regionerna, till det regionala kulturlivet. Även
            om det anslaget i budgeten är en väldigt stor post vet vi att
            man ute i regionerna har det väldigt tufft ekonomiskt. Det är
            många av våra politiska kamrater ute i regionerna som säger: Egentligen
            skulle det behövas ännu mer till kulturen för att vi ska kunna
            se till att genomföra allt det som vi faktiskt vill.
          </note>
          <note>
            Nu är det väldigt mycket av nedskärningar även där. Jag beklagar
            naturligtvis det. Vi vet egentligen inte konsekvenserna ännu,
            men vi vet naturligtvis att det kommer att påverka kulturlivet
            ute i regionerna. Det är helt klart.
          </note>
          <note>
            Men, som sagt var, det är den borgerliga alliansens budget som
            de har klubbat igenom med hjälp av Sverigedemokraterna. Det innebär
            365 miljoner mindre till kulturområdet, och det är klart att det
            då är satsningar som uteblir men också nedskärningar som får göras.
            Det här är ett exempel.
          </note>
          <note>
            Vi socialdemokrater har inte ställt oss bakom beslutet, utan
            vi har ett särskilt yttrande. Med det önskar jag talmannen och
            resten av personalen en riktigt god jul och ett gott nytt år.
            Snart har vi den sista voteringen i år i den här kammaren, när
            vi har debatterat färdigt.
          </note>
          <note>
            (Applåder)
          </note>
          <note type="speaker">
            Anf. 134 ARON EMILSSON (SD):
          </note>
          <note>
            Herr talman! Eftersom vi debatterade kulturutskottets betänkande
            i går – ett flertal av oss höll då våra huvudanföranden – tänkte
            jag i dagens debatt fatta mig kort och fokusera på några av de
            områden som vi i går inte hann beröra men som är viktiga att lyfta
            fram när vi har en kulturpolitisk debatt som också handlar om
            visioner.
          </note>
          <note>
            Liksom vi anser det vara viktigt med tidiga möten med kultur
            är det vår mening att kulturen bör följa genom människans hela
            liv. Sedan en tid tillbaka står det också klart för såväl regering
            som flertalet kommuner. Och satsningar har genomförts för att,
            som en del av det hälsofrämjande arbetet för våra äldre medborgare,
            erbjuda kulturella aktiviteter. Det är glädjande att många av
            Sveriges kommuner valt att införliva kulturverksamhet i äldrevården.
          </note>
          <note>
            Sverigedemokraterna är av åsikten att satsningen på kultur för
            äldre snarast bör struktureras på nationell nivå. Och det är vår
            mening att vi med en norsk förebild bör införa en bidragsfond
            för skapande äldreomsorg som skulle kunna hjälpa till att permanenta
            och lyfta kommunernas och landstingens befintliga satsningar i
            dag, på samma sätt som skolors kulturverksamhet har nått helt
            nya nivåer tack vare Skapande skola.
          </note>
          <note>
            Sverigedemokraterna stöder åtgärderna i fråga om att tillpassa
            icke-statliga kulturlokaler, som vi de senaste åren har haft uppe
            på agendan. Vi hade i vår budget anslagit extra medel för detta.
            Vi är av uppfattningen att alla individer själva vet bäst vilken
            kulturell utövning de föredrar.
          </note>
          <note>
            Myndigheten för ungdoms- och civilsamhällesfrågor skulle kunna
            främja att organisationer som företräder funktionshindrade ungdomar
            ska kunna äska medel för kulturella verksamheter som de själva
            väljer. Tanken är naturligtvis att medlen ska kunna täcka olika
            former av kulturverksamhet som individerna själva kan vara med
            och styra.
          </note>
          <note>
            Idrott och friluftsliv är en stor rörelse i Sverige. Det är ofta
            en stor folklig förankring, då stora delar är ideella och delar
            av en bredare folkrörelsetradition. Arbetet med och intresset
            för idrott och friluftsliv är också centralt för rörelse och folkhälsa,
            inte minst bland barn och unga.
          </note>
          <note>
            För att ytterligare stärka den svenska idrottens internationella
            konkurrenskraft och för att få nya framgångsrika elitidrottsstjärnor
            och förebilder som kan locka fler barn och ungdomar till idrottsrörelsen
            lanserades 2009 den så kallade elitsatsningen. Vi menar att den
            satsningen bör återupptas och permanentas.
          </note>
          <note>
            Att säkra barns och ungdomars tillgång till idrott och fysisk
            aktivitet är en angelägen uppgift. Lika viktigt är det dock att
            göra detsamma för våra äldre medborgare. Vi vet att idrott och
            friskvård kan motverka många ålderssjukdomar, bidra till att förhindra
            fallolyckor och bidra till att bryta den ensamhet och sociala
            isolering som många av våra äldre tyvärr lider av. Vi ser det
            som viktigt att stimulera det framdeles.
          </note>
          <note>
            Så ser några av våra prioriteringar ut, herr talman. Vi ser också
            att politik handlar om prioriteringar. I våra budgetförslag är
            våra val grupper som barn, funktionsnedsatta och äldre.
          </note>
          <note>
            Jag vill yrka bifall till Sverigedemokraternas reservation gällande
            kulturpolitiska mål. I övrigt står vi bakom vårt särskilda yttrande
            i betänkandet.
          </note>
          <note type="speaker">
            Anf. 135 NICLAS MALMBERG (MP):
          </note>
          <note>
            Herr talman! Vi har onekligen en turbulent politisk situation
            här i riksdagen. I går fick vi lära oss att inga beslut är fattade
            innan talmannens klubba har fallit här i kammaren.
          </note>
          <note>
            Jag är precis som Gunilla Carlsson väldigt glad över att Per
            Bill och hans allianskolleger i kulturutskottet till sist lyssnade
            på den kritik vi hela tiden riktat mot förslaget om att totalt
            omintetgöra förutsättningarna för att man ska kunna fortsätta
            att ge ut kulturtidskrifterna.
          </note>
          <note>
            Att lägga fram ett ogenomtänkt förslag är naturligtvis aldrig
            bra, men ni ska ha all heder av att ni backade och att ni tog
            till er av kritiken. Jag vill berömma er för det.
          </note>
          <note>
            Men allt är naturligtvis inte frid och fröjd med den här förändringen.
            Jag vill understryka två problem.
          </note>
          <note>
            Det ena är naturligtvis det som Gunilla Carlsson var inne på,
            att Alliansen och Sverigedemokraterna tillsammans lägger fram
            en budget för kulturområdet som är nästan 366 miljoner kronor
            svagare än vad regeringens förslag var. Med det stryper ni inte
            bara alla de reformer som fanns i regeringsförslaget, utan ni
            gör också nedskärningar av befintlig verksamhet. Att det nu blir
            omfördelningar inom kulturutskottets ramar förändrar inte det.
            Det är bara andra områden som får ta smällarna.
          </note>
          <note>
            Det andra problemet jag vill understryka gäller just det område
            som ni nu gör nya besparingar på, anslaget till regionernas kulturpolitik.
            Vi här i kammaren har inte en aning om vilka konsekvenser det
            får. Det kan bli länsteatrarna som inte kan genomföra alla de
            föreställningar som de hade planerat. Det kan vara länsmuseer
            som inte kan genomföra utställningar som de hade tänkt sig. Vad
            ni gör är att vältra över problemet på lokala och regionala kulturpolitiker.
            Det är naturligtvis en oerhört olycklig situa ­ tion att inte
            veta konsekvenserna av de nedskärningar som nu klubbas igenom
            i kammaren.
          </note>
          <note>
            Alliansen har uppenbarligen inte en sammanhängande kulturpolitik.
            Jag hoppas att vi får en ändring på det den 22 mars.
          </note>
          <note>
            (Applåder)
          </note>
          <note type="speaker">
            Anf. 136 PER BILL (M):
          </note>
          <note>
            Herr talman! Jag vill börja med att yrka bifall till utskottets
            förslag och avslag på motionen.
          </note>
          <note>
            Det är alldeles korrekt som vice ordförande Gunilla Carlsson
            säger: Vi omfördelar medel från konto 1.6, bidrag till regional
            kulturverksamhet, ett konto som omfattar nästan 1,3 miljarder,
            till konto 3.1, bidrag till kultur och kulturtidskrifter, ett
            konto som nu är på lite drygt 138 miljoner, vilket är på kronan
            lika mycket som regeringen hade i sin budget.
          </note>
          <note>
            Det är glädjande att vi därför nu har ett anslag som gör att
            det inte blir några förändringar när det gäller litteratur- och
            kulturtidskrifter.
          </note>
          <note>
            Samtidigt blir jag lite full i skratt, herr talman, när det gäller
            krokodiltårarna över konto 1.6 och att det egentligen skulle behövas
            mer pengar. På s. 73 i regeringens eget budgetalternativ står
            det ju att anslaget minskar med si och så mycket för 2015, si
            och så mycket för 2016 och si och så mycket för 2017 för omprioriteringar
            till annan behjärtansvärd verksamhet.
          </note>
          <note>
            Det här är alltså ett konto som även den rödgröna regeringen
            i sitt förslag hade minskningar på.
          </note>
          <note>
            Jag vill inte dra igång någon stor debatt, men ja g vill ändå
            påpeka att vi nu får en budget som är drygt 60 miljoner starkare
            än den budget som gäller just nu. De 366 miljoner som ni pratar
            om är er budget, och den har inte vunnit riksdagens gillande.
          </note>
          <note>
            (Applåder)
          </note>
          <note type="speaker">
            Anf. 137 GUNILLA CARLSSON (S) replik:
          </note>
          <note>
            Herr talman! Jag hade inte tänkt replikera på Per Bill, men på
            något sätt stod han ju där och bara bad om det. Därför var jag
            tvungen till det.
          </note>
          <note>
            Det är alldeles riktigt att man har gjort en viss omfördelning
            av det anslaget frå n regeringens sida för att kunna göra de stora
            satsningar på 252 miljoner som låg i nya reformer i den här budgetpropositionen.
          </note>
          <note>
            Det var ref ormer som skulle komma regionernas medborgare till
            del. Det vet Per Bill också. Dessa 252 miljoner har ni sagt nej
            till, så det är ju klart att när man drar bort ytterligare 15
            miljoner från kulturverksamhet är det förödande.
          </note>
          <note>
            Vi hade 100 miljoner till musik- och kulturskolan som naturligtvis
            hamnar hos barnen i regionerna. Vi hade också en stor satsning
            på 60 miljoner till bostadsområdena som också skulle hamna i kulturverksamheten
            i regionerna.
          </note>
          <note>
            Någonstans får man ha en viss balans. Per Bill står och raljerar
            och säger att vi har plockat en massa pengar som gör att regionerna
            får mindre resurser till kultur, men det stämmer inte.
          </note>
          <note>
            (Applåder)
          </note>
          <note type="speaker">
            Anf. 138 PER BILL (M) replik:
          </note>
          <note>
            Herr talman! Det var inte min mening att raljera, men det är
            ändå så att vi inte har haft någon som helst diskussion om detta.
          </note>
          <note>
            Det lät som om det här är ett stort belopp, men det är det inte.
            Det är 15 miljoner på 1,3 miljarder. Med en klok myndighet och
            kloka regionpolitiker går det att hitta besparingar på 15 miljoner
            på ett konto som omfattar 1,3 miljarder.
          </note>
          <note>
            Ni skriver själva att era minskningar uppgår till 4,5 miljoner
            för vart och ett av åren 2016, 2017 och 2018. Detta är alltså
            ett konto som har använts även av er för satsningar som till så
            stor del ligger på storstadskultur.
          </note>
          <note type="speaker">
            Anf. 139 GUNILLA CARLSSON (S) replik:
          </note>
          <note>
            Herr talman! Man får väl ursäkta Per Bill, eftersom han är ny
            i kulturutskottet.
          </note>
          <note>
            Att de där regionala pengarna bara skulle gå till storstäderna
            stämmer inte, Per Bill. Du vet också att regionerna är uppdelade
            och att det inte bara är storstäder. Det är regioner runt om i
            hela landet där mindre städer också är en del av regionerna.
          </note>
          <note>
            Det som har hänt nu är att den förra regeringen genomförde kultursamverkansmodellen,
            där mer av resurserna ligger ute i regionerna.
          </note>
          <note>
            När Per Bill reser runt i landet och möter moderater, socialdemokrater
            och andra och talar om att han har skurit ned 15 miljoner till
            det regionala stödet kommer de inte att säga att det var så lite
            pengar att det inte påverkar. Jag vet att de har synpunkter på
            att man drar ned. De tycker redan i dag att de behöver ha mer
            pengar till regionerna, för precis som Niclas Malmberg sa är det
            nu de som får sitta med Svarte Petter och göra nedskärningar i
            regionala och lokala verksamheter runt om i landet.
          </note>
          <note>
            Jag tror som sagt var att Per Bill kommer att bli varse att det
            inte bara är småpengar, även om 15 miljoner låter ganska lite
            på ett så stort anslag.
          </note>
          <note>
            (Applåder)
          </note>
          <note type="speaker">
            Anf. 140 PER BILL (M) replik:
          </note>
          <note>
            Herr talman! Jag ska inte förlänga debatten särskilt mycket,
            eftersom Per Lodenius står på tur, och är det någon som kan förklara
            hur storstadstillvända era kultursatsningar är så är det Per.
          </note>
          <note type="speaker">
            Anf. 141 PER LODENIUS (C):
          </note>
          <note>
            Herr talman! För mig och Centerpartiet är det viktigt och väsentligt
            att kulturen är tillgänglig. Det ska inte spela någon roll om
            man har någon funktionsnedsättning. Precis som Per Bill sa ska
            det heller inte spela någon roll var i landet man bor. Det ska
            inte spela någon roll vilken social eller ekonomisk situation
            man lever i. Kulturen ska finnas till för alla.
          </note>
          <note>
            Kulturen har en stor roll i vårt samhälle. Den har en roll som
            mötesplats där vi gemensamt förstår oss själva och samhället vi
            lever i. Kulturen kan också bidra till tolerans och medmänsklighet
            i hela vårt samhälle. Kulturen har sitt egenvärde.
          </note>
          <note>
            Samtidigt kan v i inte bortse från att just kulturen är viktig
            för utveck ­ lingen i vårt land också på andra plan. Många kulturskapare
            är också entre ­ prenörer på olika sätt. Det finns även entreprenörer
            inom andra områden som lyfter fram kulturen. Ofta är det småföretagare
            och då också företa ­ gare verksamma på just landsbygden.
          </note>
          <note>
            Kultur har också en viktig utvecklingspotential, inte minst när
            det gäller den regionala tillväxten, vilket diskuterades i replikskiftet
            nyss.
          </note>
          <note>
            Det finns kort sagt en potential i hela landet, och det finns
            stor kompetens inom kulturområdet över hela landet.
          </note>
          <note>
            Den resursen och den kompetensen verkar dock inte vänsterregeringen
            vilja se. Med stora skattehöjningar på bland annat arbete och
            företagande, inte minst inom kultur- och fritidssektorn, samtidigt
            som man lägger en stor del av sina satsningar på så kallad fri
            entré för vuxna på statliga museer i Stockholm, slår man direkt
            mot de kulturarbetare och entreprenörer som finns runt om i vårt
            land.
          </note>
          <note>
            Förslaget om fri entré påverkar och begränsar dessutom möjligheterna
            för regionala och lokala liksom privata museer i hela landet.
          </note>
          <note>
            Herr talman! Centerpartiet prioriterar barn och unga och tillgänglighet
            till den offentligt finansierade kulturen. Vi tror samtidigt på
            att de som jobbar i en verksamhet också kan den bäst.
          </note>
          <note>
            Därför beslutade alliansregeringen att avskaffa den tidigare
            socialdemokratiska regeringens försök med fri entré till statliga
            museers basutställningar för att i stället låta museerna själva
            bestämma om de vill ta ut en avgift och hur stor den i sådana
            fall ska vara.
          </note>
          <note>
            Däremot ska det vara fri entré för barn och unga upp till och
            med 18 år. Det innebär att i dag betalar varje vuxen en avgift
            till hela museets utställningsutbud, samtidigt som b arn och ungdomar
            har fri entré till museets hela utbud.
          </note>
          <note>
            Regeringens förslag att återinföra fri entré för vuxna innebär
            i praktiken att barn och ungdomar kommer att få betala för att
            se de statliga museernas specialutställningar. Var det verkligen
            det som var meningen?
          </note>
          <note>
            Herr talman! Tillgänglighet handlar också om att själv kunna
            ta till sig information, att ta del av texter som jag förstår
            och kan läsa. Men om man har lässvårigheter, kanske på grund av
            en funktionsnedsättning, kan lättläst text vara möjligheten till
            att självständigt ta till sig skriven information.
          </note>
          <note>
            Jag tänkte nämna stiftelsen Centrum för lättläst, som vid årsskiftet
            tas in i Myndigheten för tillgängliga medier. En viktig del av
            Centrum för lättlästs verksamhet är tidningen 8 Sidor. Det är
            en oberoende nyhetstidning på lättläst svenska som i år firar
            30 år.
          </note>
          <note>
            Det är viktigt för demokratin att alla ska kunna få del av samhällsinformation
            och nyheter, inte minst i ljuset av att det finns undersökningar
            som visar att det kan vara så få som två av tio röstberättigade
            med intellektuell funktionsnedsättning som röstar i de allmänna
            valen. Det är inte minst viktigt inför den 22 mars.
          </note>
          <note>
            8 Sidor fyller en viktig roll som en oberoende nyhetsförmedlare
            till dem som inte kan svenska språket så väl, liksom personer
            med funktionsnedsättning som kan påverka den språkliga uppfattningen.
          </note>
          <note>
            Att föra samman verksamheter som Centrum för lättläst, inklusive
            tidningen 8 Sidor, och Myndigheten för tillgängliga medier, tar
            både tid, kraft och resurser. Därför är det bra att regeringen
            har tillfört de 19 miljoner kronor som tidigare l åg på Centrum
            för lättläst till Myndigheten för tillgängliga medier. Men därför
            är de 5 miljoner mer som Alliansen föreslår viktiga för att vi
            också fortsättningsvis ska ha en av världens ledande kunskapsbanker
            för lättläst text och en oberoende nyhetstidning på lättläst svenska.
          </note>
          <note>
            Med det, herr talman, vill jag yrka bifall till utskottets förslag.
          </note>
          <note type="speaker">
            Anf. 142 NICLAS MALMBERG (MP) replik:
          </note>
          <note>
            Herr ordförande! Först vill jag säga något kort…
          </note>
          <note>
            (TALMANNEN: Vi kallas talmän i den här kammaren. Det kanske har
            undgått ledamoten den senaste veckan att vi säger ”Herr talman”.)
          </note>
          <note>
            Vad sa jag?
          </note>
          <note>
            (TALMANNEN: Herr ordförande! Men här säger vi talman.)
          </note>
          <note>
            Förlåt! Ursäkta. Jag hade ett anförande som jag inledde på finska
            i går. Det kanske ligger kvar en förvirring efter det.
          </note>
          <note>
            Herr talman! Vad jag ville börja med att säga var att det som
            Per Lodenius inledde med att anföra om fri entré på statliga museer
            är fullständigt fel. Det fanns inget i förslaget som innebar att
            det skulle tillföras någon avgift för barn och unga. Det är en
            hotbild som ni målar upp som ni inte har en grund för.
          </note>
          <note>
            I övrigt håller jag med om mycket av det Per Lodenius sa i sitt
            anförande om att kulturen måste finnas tillgänglig i hela landet.
            Tyvärr har vi under Alliansens åtta år i regeringsställning sett
            en negativ utveckling på många områden. Ett exempel är biblioteken.
            En sjättedel, 170, av landets biblioteksfilialer lades ned mellan
            åren 2006 och 2013. Till och med åtta huvudbibliotek lades ned
            under Alliansens regeringsår.
          </note>
          <note>
            Utifrån det har ju kravet rests på att ha en nationell biblioteksstrategi.
            I den senaste valrörelsen var vi fyra partier som drev på, Miljöpartiet,
            Socialdemokraterna, Vänsterpartiet och ett av allianspartierna,
            nämligen Centerpartiet.
          </note>
          <note>
            Va rför har ni släppt frågan, och hur ser ni på förslaget om
            en nationell biblioteksstrategi? Vad vore fördelarna med en sådan
            reform?
          </note>
          <note type="speaker">
            Anf. 143 PER LODENIUS (C) replik:
          </note>
          <note>
            Herr talman! När det handlar om kultur över hela landet genomförde
            alliansregeringen bland annat kultursamverkansmodellen och många
            andra delar. Jag ska inte räkna upp dem alla här, men det finns
            många stora delar där vi har satsat på kulturen i regionerna.
            Det är också regionerna och kommunerna själva som vet vilken deras
            bästa möjlighet är att styra kulturen. Där vill vi i Centerpartiet
            gärna se en fortsatt utveckling.
          </note>
          <note>
            Det finns en ny bibliotekslag, och jag tycker att vi ska låta
            den börja gälla. Jag är beredd att framöver se över hur vi kan
            utveckla biblioteken. Men det finns en ny bibliotekslag som jag
            tycker ska få börja gälla.
          </note>
          <note>
            Sedan var det frågan om museerna. 80 miljoner kronor vill vänsterregeringen
            tillföra. Alliansregeringen har tittat på detta, och även RUT
            har tittat på detta. Där framgår att det kostar omkring 300 miljoner
            att införa en helt fri entré till museerna. Då ställer jag en
            motfråga till Niclas Malmberg från Miljöpartiet. Varifrån ska
            de statliga museerna ta de 220 miljonerna som saknas i den reformen,
            om ni inte ska införa entré till specialutställningarna? Eller
            ska museerna helt och hållet sluta med specialutställningar och
            bara förvalta permanenta utställningar och låta dem stå och damma?
          </note>
          <note type="speaker">
            Anf. 144 NICLAS MALMBERG (MP) replik:
          </note>
          <note>
            Herr talman! Naturligtvis är det inte att införa entré för barn
            och unga på specialutställningar som vore den modell som vi skulle
            använda för att få in de resurserna. Det tror jag att Per Lodenius
            förstår mycket väl. Om vi vill förbättra förutsättningarna för
            barn och unga att ta del av museernas verksamhet är inte vår linje
            att införa en avgift som inte finns.
          </note>
          <note>
            Per Lodenius lyfter fram samverkansmodellen. Men vad ni gör i
            dag är att skära i resurserna till den. Visst har det i tidigare
            anföranden sagts att det inte handlar om en så stor del av anslaget,
            men ni går åt fel håll. Ni skär ned på anslaget.
          </note>
          <note>
            Per Lodenius nämner att vi ska stärka förutsättningarna för barn
            och ungdomar i hela landet. Men varför är ni negativa till en
            nationell strategi för att få en likvärdig musik- och kulturskola
            för barn och ungdomar i hela vårt land så att det inte spelar
            någon roll i vilken kommun man är uppvuxen?
          </note>
          <note>
            Det är trist att Per Lodenius sviker Centerns vallöfte om en
            nationell strategi för biblioteken. Jag hoppas faktiskt att Centerpartiet
            framöver blir m er framgångsrikt i att driva sina frågor inom
            Alliansen för en kultur tillgänglig för hela landet.
          </note>
          <note>
            (Applåder)
          </note>
          <note type="speaker">
            Anf. 145 PER LODENIUS (C) replik:
          </note>
          <note>
            Herr talman! Låt mig börja med barn och ungdomar. Vänsterregeringen
            vill införa en rabatt på runt 500 kronor för dem som går på kulturskolorna
            i Täby, Danderyd och andra kommuner, ofta här i Stockholmsområdet.
            Inte mig emot. Jag själv representerar ju Stockholms län i riksdagen,
            men det sker på bekostnad av att fritidspengen på 3 000 kronor
            för de familjer som har behov av extra stöd tas bort. Pengen tas
            bort bland annat för dem som har möjlighet att välja om de vill
            spela hockey eller gå på kulturskolan. Hur är det tänkt att fungera
            i de kommuner som har fri kulturskola?
          </note>
          <note>
            Kulturskolan är viktig. Den utveckling kulturskolorna har haft
            har berott på att det är kommunerna själva som har styrt hur de
            ska se ut. När jag har rest runt i landet har jag sett att just
            den frihet kommunerna har haft att själva styra kulturskolorna
            har medverkat till kulturskolornas utveckling. Det är en viktig
            del att ta med.
          </note>
          <note>
            Sedan talar ni om vissa besparingar. Vi flyttar nu 15 miljoner
            kronor från ett konto på 1,3 miljarder. Men i regeringens förslag
            ligger skattehöjningar på kultur- och fritidssektorn på mellan
            1 och 2 miljarder. Det handlar faktiskt om skattehöjningar som
            direkt slår emot kultursektorn ute i landet.
          </note>
          <note>
            Jag önskar god jul och gott nytt år.
          </note>
          <note type="speaker">
            Anf. 146 BENGT ELIASSON (FP):
          </note>
          <note>
            Herr talman! Först och främst vill jag rikta ett stort tack till
            utskottskansliet och kammarkansliet, som har gjort ett bra jobb
            under pressade förhållanden.
          </note>
          <note>
            Jag vill också inleda med att yrka bifall till förslaget i kulturutskottets
            reviderade betänkande.
          </note>
          <note>
            Tankens och ordets frihet är grunden i liberal bildnings- och
            kulturpolitik. Den liberala kulturpolitikens uppgift är inte att
            styra kulturen, utan att skapa och förbättra förutsättningarna
            för det konstnärliga skapandet och för individens bildning. Ett
            rikt föreningsliv är en central del i ett levande bildnings- och
            kulturliv.
          </note>
          <note>
            När människor utövar eller tar del av kultur föds insikter och
            nya idéer som kommer både individ och samhälle till godo. Kulturupplevelser
            är ett allmänmänskligt behov. Kulturen ger också människan ett
            verktyg att förstå, ifrågasätta, påverka och se på samhället ur
            nya perspektiv. En av kulturens främsta uppgifter är att göra
            människor nyfikna på livet och dess möjligheter. På detta sätt
            ger kulturen livskraft och får människor att växa.
          </note>
          <note>
            Ett starkt kulturliv är en förutsättning för det civiliserade
            och demokratiska samhället. Staten, regionerna och kommunerna
            är i dag viktiga aktörer i kulturlivet. Ett rikt kulturliv är
            en del i de förutsättningar som måste råda för att människor och
            företag ska vilja etablera sig, skapa sin vardag och utveckla
            samhället.
          </note>
          <note>
            Herr talman! Utövande eller deltagande i kulturyttringar får
            aldrig vara ett påbud uppifrån eller en pekpinne om vad som är
            korrekt eller inkorrekt. En klok och genomtänkt satsning på kulturen
            är dessutom ett av de mest verkningsfulla instrumenten för att
            motverka främlingsfientlighet. Dess ­ utom måste jämställdhet
            och mångfald i kultursektorn och genom kulturen särskilt beaktas.
          </note>
          <note>
            Politik är att vilja, våga och välja. Det ska finnas kulturella
            mötesplatser som stimulerar kreativitet och förnyelse och som
            bidrar till ökad medmänsklig förståelse över hela landet. Att
            då föreslå en ensidig Stockholmssatsning som tar 80 miljoner kronor
            av höjda skatter till att införa fria entréer på statens museer
            är fel fördelningspolitisk väg att gå. Ska en sådan, förvisso
            vällovlig, satsning ge en rättvis och bred effekt måste den ges
            som stimulans att införas i hela landet. För att stärka den lokala
            förankringen måste samarbetet mellan staten, regionerna, landstingen
            och enskilda kommuner inom kulturområdet öka, inte dras isär.
            Staten och regionerna ska vara ett stöd för den lokala kulturella
            utvecklingen.
          </note>
          <note>
            Konsumtion av och deltagande i kulturella aktiviteter främjar
            god hälsa och bidrar till god livskvalitet. Det gäller hela livet,
            inte minst för de äldre. Den uppsökande verksamheten hos äldre
            ska därför ges en stark ställning. Likaså måste barns och ungas
            möjligheter till kulturupplevelser och eget skapande stärkas i
            hela landet.
          </note>
          <note>
            För min del och vår del är prioriteringen klar. Samarbetet mellan
            skola, bibliotek, kulturinstitutioner, fria konstutövare och föreningar
            måste fortsatt utvecklas. Litteraturstödet, stödet till barns
            och ungas läsande liksom stödet till kulturtidskrifter är mycket
            viktiga instrument för att värna några av kulturens kärnor. Vår
            inriktning är att detta stöd ska bibehållas.
          </note>
          <note>
            Sveriges olika och mångfasetterade regioner har förutsättningar
            att bli de ledande kulturregionerna i norra Europa. Då måste staten
            och regionerna ta vara på sina institutioner och stå för en ekonomisk
            uthållighet. Då måste staten inte enbart se till sina egna institutioner
            och regionerna inte enbart till sina. Det är ett stort och gemensamt
            ansvar att skapa denna uthållighet. Att tänka utanför boxen och
            se helheten är inom detta område extra viktigt.
          </note>
          <note>
            Herr talman! Alliansen anser att den nuvarande finansieringen
            av public service via tv-avgiften är otidsenlig och styr fel.
            Vi vill därför avskaffa den till förmån för en modernare lösning
            som tryggar public service-bolagens oberoende och garanterar kvalitetsproduktioner
            och opartiskhet. Public service-medierna blir allt viktigare för
            det gemensamma samtalet i samhälleliga och kulturella frågor.
          </note>
          <note>
            Det finns oro för att ett system där avgiften tas in via skattsedeln
            skulle hota oberoendet för public service. För oss liberaler och
            för oss i Alliansen är oberoendet centralt. Därför är det viktigt
            att det verkligen är en avgift och inte en skatt. Nivån på avgiften
            ska gälla för en längre period och inte påverkas av skattebeslut
            i riksdagen. Public service ska fortsatt ha ett brett uppdrag
            och sträva efter kvalitet och relevans.
          </note>
          <note>
            För oss i Alliansen är det viktigt att finansieringen av public
            service är teknikoberoende och ger public service-medierna ett
            skydd från kortsiktiga politiska beslut. Vi anser att den utredning
            som aviserats tidigare om att avskaffa radio- och tv-avgiften
            bör tillsättas skyndsamt och föreslå en modern och mer ändamålsenlig,
            politiskt oberoende lösning.
          </note>
          <note>
            Avslutningsvis, herr talman: Kulturen är intellektets infrastruktur.
            Ett vitalt kulturliv är viktigt för vårt demokratiska samhälle.
            Det stärker identiteten och höjer livskvaliteten, och det föder
            tankar och idéer, vilket i sin tur leder till kritiskt tänkande
            och förhållningssätt som är ryggraden i ett fritt och öppet samhälle.
            Kulturen ska stå för såväl bredd som spets. Alliansen vill erbjuda
            kulturupplevelser av högsta kvalitet och samtidigt stimulera enskilda
            människors eget deltagande och skapande i kulturaktiviteter i
            hela landet.
          </note>
          <note>
            Som sagt yrkar jag bifall till utskottets förslag.
          </note>
          <note>
            Jag vill naturligtvis också passa på att önska herr talmannen
            en riktigt god jul och ett gott nytt år.
          </note>
          <note type="speaker">
            Anf. 147 NICLAS MALMBERG (MP) replik:
          </note>
          <note>
            Herr talman! Jag blir väldigt förvånad när Bengt Eliasson, liksom
            föregående talare, riktar kritik mot reformen om fri entré till
            statliga museer. Det är annars någonting som Folkpartiet har drivit
            och velat se under en lång period.
          </note>
          <note>
            Är det bara Bengt Eliasson som har ändrat uppfattning i frågan,
            eller är det hela Folkpartiet som parti som har bytt ståndpunkt?
          </note>
          <note type="speaker">
            Anf. 148 BENGT ELIASSON (FP) replik:
          </note>
          <note>
            Herr talman! Jag sade också att det är ett vällovligt initiativ.
            Men det måste breddas. Det kan inte behållas bara för vissa åldersgrupper
            och bara i Stockholms innerstad. Genom kulturpåsarna har vi från
            statens sida, och från utskottets sida, goda möjligheter att påverka
            vad som sker i resten av landet och skicka ut stimulansmedel till
            detta.
          </note>
          <note>
            Att dessutom tro att 80 miljoner skulle räcka, när alla andra
            instanser säger att det bara för den statliga sidan behövs minst
            300 miljoner, och ännu mer i stimulansmedel. Då behöver den här
            delen breddas.
          </note>
          <note>
            Men jag påpekade också att det är ett vällovligt initiativ och
            att fri entré är ett bra mål på lång sikt.
          </note>
          <note type="speaker">
            Anf. 149 NICLAS MALMBERG (MP) replik:
          </note>
          <note>
            Herr talman! Det är utomordentligt bra att Bengt Eliasson ändå
            backar från den kritik som han delvis men framför allt Centerpartiet
            riktar mot reformen. Möjligtvis kan vi finna varandra framöver
            för att få en bättre situation för museerna med fri entré.
          </note>
          <note>
            När regeringen presenterade sin budgetproposition var det många
            folkpartister som var ute och hoade om att det var alldeles för
            lite reformer. 252 miljoner kronor, som det handlade om i reformer,
            var inte tillräckligt. När Alliansen sedan presenterade sitt budgetförslag
            blev det väldigt tyst från dessa folkpartister – förvånansvärt
            tyst.
          </note>
          <note>
            Jag undrar: Är det så att det mullrar i de folkpartistiska leden
            med kritik mot att Alliansen har presenterat en för svag kulturpolitik?
          </note>
          <note type="speaker">
            Anf. 150 BENGT ELIASSON (FP) replik:
          </note>
          <note>
            På papperet och till viss del i verkligheten är det en stram
            budget vi presenterar. Det är ingenting jag sticker under stol
            med. Men vi får inte glömma bort att vi också avslår 2,2–2,3 miljarder
            i riktade skattehöjningar just mot den här sektorn. Det skulle
            klippa väldigt hårt. Med vår budget är det riktiga pengar vi delar
            ut, som vi inte tar tillbaka i skattehöjningar.
          </note>
          <note type="speaker">
            Anf. 151 LARS-AXEL NORDELL (KD):
          </note>
          <note>
            Herr talman! Jo, det är riktigt, som de rödgröna säger, att deras
            anslag ligger högre än vad våra gör, 365 miljoner kronor. Men
            samtidigt är det inte pengar som faller som manna från himlen,
            utan det innebär att man har gigantiska skattehöjningar på över
            25 miljarder, varav kultursektorn, den ideella sektorn, media
            och folkbildningen på 2,26 miljarder. Det är alltså sex gånger
            mer än vad man satsar. Det är viktigt att ha det med sig när man
            jämför. Man ger med den ena handen och tar med den andra.
          </note>
          <note>
            Det jag vill lyfta fram i dag är framför allt det civila samhället.
            Vi kristdemokrater tycker att just det civila samhället har stor
            betydelse. Vi tycker att det är viktigt att ta bort sådant som
            försvårar för det civila samhället att fungera. En viktig del
            i detta är att öka det civila samhällets oberoende.
          </note>
          <note>
            Som sista land i Europa införde Sverige 2012 ett gåvoskatteavdrag
            till ideell verksamhet. Det har inneburit en kraftig ökning av
            givandet och blivit en formidabel succé. Det är en reform som
            vi är angelägna om att behålla, men inte bara behålla utan också
            utveckla.
          </note>
          <note>
            Herr talman! I den rödgröna regeringens budgetförslag beskrevs
            denna reform som ett problem. De ville helt avskaffa gåvoskatteavdraget
            från och med 2016. De motiverade detta i sin budgetskrivelse med
            följande:
          </note>
          <note>
            ”Prioriteringar av stöd med skattemedel till ideell verksamhet
            ska avgöras av demokratiskt valda organ och deras representanter.
            En avdragsrätt för gåvor till ideell verksamhet minskar också
            utrymmet för det samhälleliga stödet och ökar den ideella sektorns
            verksamheters beroende av enskilda personers förmåga och vilja
            att bidra.”
          </note>
          <note>
            I klartext innebär det att de tycker att det är politiker och
            inte enskilda människor som ska bestämma över utvecklingen av
            den ideella verksamheten. Dessutom är den rödgröna regeringen
            uppenbarligen orolig över att den ideella sektorn bärs upp av
            sina medlemmar. Men det är väl själva grundidén med det civila
            samhället? Jag för min del oroar mig mer för att föreningslivet
            blir alltmer beroende av den offentliga sektorn.
          </note>
          <note>
            Tyvärr har det visat sig att barn i ekonomiskt utsatta familjer
            inte deltar i organiserad fritidsaktivitet lika mycket som andra.
            Därför har vi infört fritidspengen för barn i familjer med försörjningsstöd.
            Den vill den rödgröna regeringen nu avskaffa.
          </note>
          <note>
            Fritidspengen är viktig för både kultur- och idrottsaktiviteter,
            och man har valt att ta bort den. Som Per Lodenius nämnde tidigare
            vill man i stället ge 500 kronor för att sänka avgiften för alla
            i kulturskolan, medan vi säger 3 000 kronor till dem som verkligen
            behöver det. Det innebär en ökad träffsäkerhet som saknas i regeringens
            budget, som nu har fallit.
          </note>
          <note>
            Trossamfunden har en rad viktiga samhällsfunktioner i vårt land,
            såsom social verksamhet, hjälp i kriser med mera. Enligt Nämnden
            för statligt stöd till trossamfund är det drygt 745 000 personer
            som är medlemmar eller är verksamma i dessa församlingar. Till
            det kommer Svenska kyrkans 6,4 miljoner.
          </note>
          <note>
            Avslutningsvis, herr talman, vill jag nämna att alliansregeringen
            i flera steg har höjt anslaget till trossamfunden från 50 miljoner
            till 60 miljoner 2012, 75 miljoner 2013 och 77,6 miljoner 2014.
          </note>
          <note>
            Den rödgröna regeringen har nu föreslagit att man ska ta bort
            7 miljoner för att sedan nästan halvera anslaget till 2018.
          </note>
          <note>
            Alliansen anser att trossamfunden har en utomordentligt viktig
            funktion att fylla, och därför valde vi att höja anslaget med
            7 miljoner till 84,6 miljoner i stället för att dra ned det.
          </note>
          <note>
            Den sammanlagda bilden blir att den rödgröna regeringen försöker
            strama åt tyglarna för civilsamhället i allmänhet och, tyvärr,
            för trossamfunden i synnerhet.
          </note>
          <note>
            Vi tror på civilsamhället, och vi vill underlätta för att göra
            det starkare och bättre fungerande.
          </note>
          <note>
            Med de orden, herr talman, yrkar jag bifall till förslaget i
            kulturutskottets betänkande. Även jag vill önska er alla en god
            jul och ett gott nytt år.
          </note>
          <note>
            (Applåder)
          </note>
          <note type="speaker">
            Anf. 152 ANNIKA LILLEMETS (MP):
          </note>
          <note>
            Herr talman! Förutsättningarna för folkbildning är en av de frågor
            vi behandlar i dag.
          </note>
          <note>
            Nationalencyklopedin skriver: ”Medan utbildningens mål är en
            bestämd och begränsad yrkeskompetens, syftar bildning till en
            omvandling av hela människan. Utbildningen har enbart sina yttre
            måttstockar, under det att bildning alltid måste sättas i samband
            med enskilda individer eller grupper och deras särskilda förutsättningar
            och önskemål.”
          </note>
          <note>
            Ja, folkbildning är mer än utbildning; det handlar om mänsklig
            utveck ­ ling och demokrati. Det är något helt annat än att på
            kortast möjliga tid och till lägsta möjliga kostnad stressa och
            pressa människor genom ett eller annat utbildningsprogram som
            bara syftar till att göra dem ”anställbara”. Det är ett torftigt
            ord för att beskriva människor som kuggar i ett alltmer uppskruvat
            och omänskligt produktions- och konsumtionsmaskineri.
          </note>
          <note>
            Folkhögskolorna verkar utifrån grundvärderingar som demokrati,
            kritiskt tänkande, delaktighet, samhällsengagemang, tillgänglighet
            och mångfald – utan vinstintresse. De erbjuder folkbildning i
            ordets bästa bemärkelse. De välkomnar alla. Verksamhet som bygger
            på en sådan positiv, inkluderande och respektfull människosyn
            behövs mer än någonsin i dessa dagar.
          </note>
          <note>
            Det var bra att den förra borgerliga regeringen införde den studiemotiverande
            folkhögskolekursen och därtill 1 000 extra årsplatser på den allmänna
            folkhögskolekursen under 2013 och 2014.
          </note>
          <note>
            Det blev en succé. En mycket stor del av deltagarna på den studiemotiverande
            folkhögskolekursen har gått vidare till fortsatta studier eller
            fått jobb. Många av dem har fortsatt på just folkhögskolans allmänna
            kurs.
          </note>
          <note>
            Här har vi alltså en konstruktiv och framgångsrik satsning, i
            kontrast till andra dyra och ineffektiva arbetsmarknadsåtgärder
            som mest verkar syfta till disciplin och kontroll. Här handlar
            det om att uppmuntra människor som vill lära sig och utvecklas,
            utifrån sina egna förutsättningar och i sin egen takt.
          </note>
          <note>
            Vår samarbetsregering ville skjuta till mer pengar så att ännu
            fler skulle få denna chans. Vi ville att 1 500 personer 2015 och
            2 000 personer 2016 skulle kunna få gå den allmänna kursen på
            folkhögskolorna.
          </note>
          <note>
            Det har tidigare varit enighet över partigränserna om att folkhögskolor
            är viktiga för att få ned arbetslösheten. Det är därför väldigt
            svårt att förstå varför de borgerliga partierna och Sverigedemokraterna
            vill ta bort hela denna framgångsrika satsning och de extra platserna.
            Varför? Det står inte ett ord om det i de borgerliga partiernas
            budgetmotion.
          </note>
          <note>
            Folkhögskolorna varnar för att även den studiemotiverande folkhögskolekursen
            riskeras om man inte kan erbjuda den allmänna kursen efteråt.
            Jag undrar: Menar ni allvar med att ni vill minska arbetslösheten,
            ni som vill dra ned på folkhögskolorna?
          </note>
          <note>
            I så fall, varför vill ni minska platserna och till och med dra
            undan mattan för 1 000 unga vuxna som inte avslutat sin gymnasieutbildning,
            blivit arbetslösa, rekryterats till studiemotiverande folkhögskolekurs
            och sedan fått erbjudande om att fortsätta på allmän kurs, som
            nu inte blir av om ni får som ni vill? Vad ska de göra nu? Berätta,
            jag vill verkligen veta! Är det så här den arbetslinje ni dyrkar
            så hett ser ut?
          </note>
          <note>
            Jag vill slutligen passa på att önska en god jul och ett gott
            nytt år till herr talmannen och alla andra som ser och lyssnar
            på detta. Det hann jag också med på fyra minuter.
          </note>
          <note>
            (Applåder)
          </note>
          <note type="speaker">
            Anf. 153 BJÖRN WIECHEL (S):
          </note>
          <note>
            Herr talman! Folkbildningen, som också jag ska tala om, har en
            lång historia i Sverige. Att människor under fria och frivilliga
            former organiserar sig och i förening söker svar på frågor de
            själva ställer är i hög grad det som bär upp vår demokrati.
          </note>
          <note>
            Demokratin kan inte bara finnas på papper utan behöver vara en
            praktik i människors vardag. Därför är en fri och frivillig folkbildning
            som bygger på människors engagemang viktig. Den kan ske inom ramen
            för studieförbund eller folkhögskolor och bäras av föreningar,
            organisationer eller rörelser.
          </note>
          <note>
            Vi kan och bör därför föra en politik som ger förutsättningar
            för detta, som motverkar klassamhället, fördomar och orättvisor
            och som fördjupar demokratin.
          </note>
          <note>
            I den här kammaren finns en samsyn, från vänster och en bra bit
            in i högern, om bildningens betydelse för den enskilde och för
            samhället.
          </note>
          <note>
            När vi människor får nya perspektiv, lär av varandra och får
            ny förståelse – då växer vi, som människor och som samhälle. Den
            enskilde rustas för att ta sig vidare i sin bildningsresa och
            sin delaktighet i samhällslivet, och samhället blir friare för
            alla när dessa tankar får slå rot och skapa nya möjligheter.
          </note>
          <note>
            Därför var det glädjande när den tidigare ministern Maria Arnholm
            i den här talarstolen valde att citera en socialdemokrat när hon
            ville lyfta upp bildningens betydelse för samhället. Det var en
            väldigt fin gest av henne som hon ska ha all heder för, för engagemang
            i bildningen är en fråga om människosyn och samhällssyn.
          </note>
          <note>
            I regeringens budgetförslag, som tyvärr har fallit, fanns därför
            en satsning på folkskolorna och på bildningen. Det var 90 miljoner
            för nästa år och 1 500 platser år 2015 och därefter 30 miljoner
            år 2016.
          </note>
          <note>
            Den satsningen bygger just på insikten om folkbildningens betydelse
            för människors möjligheter att komma vidare, att komma igen, att
            byta bana. I förlängningen handlar det om samhällets förmåga till
            omställning, samhällets förmåga till nytänkande.
          </note>
          <note>
            Om man har med sig detta måste jag säga att det är mycket beklagligt
            med den neddragning som borgarna gör nu. Den här satsningen finns
            inte med i deras budget. Det handlar om minus 90 miljoner. Det
            är helt och hållet borttaget.
          </note>
          <note>
            Detta får såklart konsekvenser. Inte minst de senaste dagarna
            har jag blivit kontaktad av en rad folkhögskolor och bildningsorganisationer
            som uttrycker sin besvikelse och sin oro över beskedet. Det innebär
            nämligen att många inte får den chans som de verkligen är i behov
            av. Folkhögskolorna måste nu stänga dörren – det var uppe i ett
            tidigare anförande. Nu när de ekonomiska förutsättningarna förändras
            måste de stuva om och skära ned. De elever som behöver förnekas
            möjlighet till den rörelsefrihet som utbildningen faktiskt skulle
            ha skänkt dem. Det är allvarligt.
          </note>
          <note>
            En viktig sak som de också har tagit upp är att det inte sällan
            är just de här grupperna – som tidigare var långt ifrån studier
            – som nu, när de hade fått sin motivation och fått sitt självförtroende
            att växa, inte kan ta sig an den här utbildningen. Det är de som
            förnekas detta. Det är väldigt tråkigt, med allt det arbete som
            har lagts ned på att få människor tillbaka på banan. Det riskerar
            nu att rinna ut i sanden.
          </note>
          <note>
            Med vår satsning på detta ville vi skicka en signal om att alla
            är viktiga, att utbildning är viktigt, att bildning är viktigt,
            att allas erfarenheter är viktiga. Folkhögskolorna och folkbildningen
            är en utmärkt arena för att klara av de här omställningarna i
            samhället.
          </note>
          <note>
            (Applåder)
          </note>
          <note type="speaker">
            Anf. 154 DANIEL SESTRAJCIC (V):
          </note>
          <note>
            Herr ta lman! Ärade ledamöter som kommit hit för att höra på
            mig! Jag inser att jag som sista talare ska tala kort, så att
            alla kan få åka hem.
          </note>
          <note>
            Men jag vill ändå säga att jag tycker att den borgerliga budgeten
            kring kulturverksamheten är oförskämd.
          </note>
          <note>
            Å ena sidan kan man tala vitt och brett om hur viktigt det är
            med kultur, kulturskapare och det kulturella engagemanget. Å andra
            sidan vägrar man inse att kultur också måste få kosta pengar.
            Det är inte det sista bäret på tårtan utan ett av grundfundamenten,
            inte minst i ett samhälle som vill vara öppet, ifrågasättande
            och välkomnande, ett samhälle där kulturen är en självklar del
            av vår gemensamma välfärd, ett samhälle där kulturen spelar roll
            och får ta plats.
          </note>
          <note>
            Det är klart att om man, som de borgerliga partierna gör, drar
            undan 365 miljoner kronor från kulturen, då märks det. Och det
            kommer att fortsätta att märkas – för kulturen, för kulturskaparna
            och för alla som ska kunna ta del av kulturen, som publik, medskapare
            och medborgare.
          </note>
          <note>
            En liten del av dessa neddragningar, 15 miljoner kronor, omprioriteras
            – tack och lov, får jag säga – för att rädda kulturtidskrifterna.
            Det var ett oöverlagt, ogenomtänkt och panikartat beslut från
            de borgerliga partierna. Det är lovvärt att kulturtidskrifterna
            räddas.
          </note>
          <note>
            Men den heta potatisen skickas vidare och drabbar i stället det
            regio ­ nala stödet, som i huvudsak fördelas i samverkansmodellen.
            Pengarna går bland annat till den regionala biblioteks- och museiverksamheten,
            profes ­ sionell teater ‑ , dans- och musikverksamhet och filmkulturell
            verksamhet med särskild inriktning på barn och unga.
          </note>
          <note>
            När man nu försöker göra gällande att detta inte är speciellt
            mycket pengar vill jag tala om för er som har varit aktiva i den
            lokala och regionala kulturpolitiken att det är ganska mycket
            pengar, de 15 miljoner som man drar undan från det här stödet.
            Det är en hel del pengar, eftersom samverkansmodellen i grunden
            är underfinansierad – det saknas pengar i det systemet.
          </note>
          <note>
            Neddragningen slår stenhårt mot den regionala oc h lokala kulturen.
            Som jag sa är modellen underfinansierad. Det är en modell som
            de borgerliga har infört. Oroliga, förtvivlade kulturchefer har
            redan kontaktat Kulturrådet och undrat: Vad händer nu? Neddragningarna
            kommer att leda till ökad arbetslöshet inom kultursektorn. Men
            inte nog med det: Modellen riskerar inte bara att urholkas utan
            också att överges.
          </note>
          <note>
            Denna reform är viktig att rädda, och då spelar de 15 miljonerna
            stor roll.
          </note>
          <note>
            Den borgerliga kulturbudgeten är för mig en dålig kulturbudget,
            eftersom den inte är genomtänkt. Den borgerliga kulturbudgeten
            är oförskämd inte bara i allmänhet utan i synnerhet mot den viktiga
            lokala och regionala kulturen, som behöver detta stöd och dessutom
            behöver ett utökat stöd i framtiden.
          </note>
          <note>
            Med dessa ord vill jag ställa mig bakom det särskilda yttrandet
            från Socialdemokraterna, Vänsterpartiet och Miljöpartiet i betänkandet.
            Jag vill såklart också passa på att önska alla riksdagsledamöter
            ett gott nytt år och en god valkamp där vi ser till att få en
            starkare socialdemokratisk, miljöpartistisk och vänsterpartistisk
            regering.
          </note>
          <note>
            (Applåder)
          </note>
          <note>
            Överläggningen var härmed avslutad.
          </note>
          <note>
            (Beslut fattades under § 16.)
          </note>
          <note>
            Ajournering
          </note>
          <note>
            Kammaren beslutade kl. 16.55 på förslag av talmannen att ajournera
            förhandlingarna till kl. 17.00 då votering skulle äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 17.00.
          </note>
          <note>
            § 15 Beslut om ärenden som slutdebatterats den 18 december
          </note>
          <note>
            MJU1 Utgiftsområde 20 Allmän miljö- och naturvård
          </note>
          <note>
            Kammaren biföll utskottets förslag.
          </note>
          <note>
            MJU2 Utgiftsområde 23 Areella näringar, landsbygd och livsmedel
          </note>
          <note>
            Kammaren biföll utskottets förslag.
          </note>
          <note>
            § 16 Beslut om ärenden som slutdebatterats vid dagens sammanträde
          </note>
          <note>
            AU2 Utgiftsområde 14 Arbetsmarknad och arbetsliv
          </note>
          <note>
            Kammaren biföll utskottets förslag.
          </note>
          <note>
            UbU1 Utgiftsområde 16 Utbildning och universitetsforskning
          </note>
          <note>
            Kammaren biföll utskottets förslag.
          </note>
          <note>
            UbU2 Utgiftsområde 15 Studiestöd
          </note>
          <note>
            Kammaren biföll utskottets förslag.
          </note>
          <note>
            KrU6 Utgiftsområde 17 Kultur, medier, trossamfund och fritid
            (förnyad behandling)
          </note>
          <note>
            Punkt 6 (Mål för kulturpolitiken)
          </note>
          <note>
            1. utskottet
          </note>
          <note>
            2. res. (SD)
          </note>
          <note>
            Votering:
          </note>
          <note>
            264 för utskottet
          </note>
          <note>
            42 för res.
          </note>
          <note>
            43 frånvarande
          </note>
          <note>
            Kammaren biföll utskottets förslag.
          </note>
          <note>
            Partivis fördelning av rösterna:
          </note>
          <note>
            För utskottet: 1 00 S, 78 M, 22 MP, 17 C, 19 V, 15 FP, 13 KD
          </note>
          <note>
            För res.: 42 SD
          </note>
          <note>
            Frånvarande: 13 S, 6 M, 7 SD, 3 MP, 5 C, 2 V, 4 FP, 3 KD
          </note>
          <note>
            Övriga punkter
          </note>
          <note>
            Kammaren biföll utskottets förslag.
          </note>
          <note>
            § 17 Avslutning
          </note>
          <note type="speaker">
            Anf. 155 TALMANNEN:
          </note>
          <note>
            Ärade ledamöter! År 2014 har varit ett spännande, arbetsintensivt
            och väldigt händelserikt år. Regeringen har som bekant aviserat
            att den avser att utlysa ett extraval. Detta har naturligtvis
            inneburit att riksdagens samlade planering helt har fått göras
            om. Jag ber att få tacka ledamöterna för den tålmodighet som ni
            har visat när det gäller ändrade voteringstider och ändrade planer
            från dag till dag.
          </note>
          <note>
            Nästan en tredjedel av kammarens ledamöter är nya. För er som
            valdes in i höstas blev det verkligen en rivstart. Samtidigt som
            ni fick introduktion har utskottsarbetet, motionerandet och voteringarna
            dragit igång. Samtidigt hände också allt detta. Trots att det
            har varit intensivt hoppas jag att ni har fått en bra start och
            att ni har kommit smidigt in i riksdagsarbetet.
          </note>
          <note>
            Som ledamot har man ett ansvarsfullt uppdrag, nämligen förtroendeuppdraget
            som folkets representant vald i fria och allmänna val. Tillsammans
            bidrar ni med engagemang, kunskap och stora arbetsinsatser i demokratins
            tjänst och för vårt lands utveckling.
          </note>
          <note>
            För egen del är jag hedrad över förtroendet att få leda riksdagens
            arbete. En av mina ambitioner när jag tillträdde som talman var
            att vi även fortsättningsvis ska ha ett bra arbets- och debattklimat
            i kammaren där vi respekterar varandra. Kom ihåg en sak: I en
            mening är ni absolut jämlika. Alla ni har fått ett lika starkt
            mandat av väljarna.
          </note>
          <note>
            Jag vill ta tillfället i akt att berätta om några förändringar
            i kammaren. Många noterade säkert att vi introducerade fri replikrätt
            i samband med budgetdebatten. Flera ledamöter och även finansministern
            använde sig av denna rätt, och jag vågar påstå att vi fick en
            betydligt rappare debatt. Fri replikrätt är något som vi kommer
            att fortsätta med, och jag tror inte att det kommer att bli något
            problem för 349 debattglada, debattsugna och vältaliga ledamöter
            att nyttja denna fria replikrätt.
          </note>
          <note>
            En annan förändring som kommer att införas efter nyåret, och
            som jag vill understryka, är att vi ska slopa uppresningsförfarandet
            vid voteringarna. Uppresningen är nämligen inte obligatorisk enligt
            den nya riksdagsordningen. Jag har därför i samråd med gruppledarna
            beslutat att momentet ska tas bort för att vi därmed ska vinna
            tid vid voteringarna.
          </note>
          <note>
            Talmannen och de tre vice talmännen tar gärna emot förslag på
            hur vi ska kunna få frågestunden att bli än mer intressant.
          </note>
          <note>
            Ärade ledamöter! Låt mig som talman och på de vice talmännens
            vägnar tacka er för era insatser under hösten. Jag vill också
            tacka gruppledarna för ett gott samarbete. Jag vill även tacka
            förvaltningens alla anställda och vår riksdagsdirektör för det
            hårda arbetet under den gångna perioden. Jag hoppas att alla ledamöter
            nu får njuta av en välförtjänt ledighet.
          </note>
          <note>
            (Applåder)
          </note>
          <note type="speaker">
            Anf. 156 Ålderspresident PER WESTERBERG (M):
          </note>
          <note>
            Herr talman! Efter att ha varit ålderspresident under väldigt
            många år utan att egentligen någonsin ha behövt utöva ämbetet
            vill jag nu tacka det presidium som var nyvalt i höstas för deras
            insatser.
          </note>
          <note>
            Jag är förmodligen också den som har suttit längst av alla i
            enkammarriksdagen, och jag är kanske den moderat som har suttit
            längst i kammaren sedan den allmänna rösträtten infördes.
          </note>
          <note>
            (Applåder)
          </note>
          <note>
            Det är ändå med ett visst vemod – men det är ändå ett nöje –
            jag får tacka presidiet, som har fått arbeta hårt under en ganska
            tumultartad höst för att få in den nya riksdagen i det arbete
            som är så väsentligt.
          </note>
          <note>
            Vi slutar i år arbetet ganska tidigt före jul. Det tyder på att
            den gamla talmansdevisen, att det är bra att veta vem man talar
            om men att man inte behöver berätta allt man vet, åtminstone i
            någon mån har varit återhållande på talartiden här i höst.
          </note>
          <note>
            Jag riktar därför ett stort tack till talmannen och de vice talmännen
            för väl förrättat värv i kammaren. Jag tillönskar er en lagom
            arbetsam och lagom vilsam jul och ett gott nytt år.
          </note>
          <note>
            (Applåder)
          </note>
          <note>
            Ajournering
          </note>
          <note>
            Kammaren beslutade kl. 17.08 på förslag av talmannen att ajournera
            förhandlingarna i ca 15 minuter för att finansutskottet skulle
            beredas möjlighet att sammanträda.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 17.22.
          </note>
          <note>
            § 18 Anmälan och b ordläggning, beslut om förlängd motionstid
            samt omedelbar hänvisning till utskott
          </note>
          <note>
            Följande dokument anmäldes och bordlades:
          </note>
          <note>
            Propositioner
          </note>
          <note>
            2014/15:30 Tillämpning i fråga om Ryssland av lagen (1996:95)
            om vissa internationella sanktioner
          </note>
          <note>
            2014/15:39 Vissa frågor om utlandssvenska elevers utbildning
            i Sverige
          </note>
          <note>
            2014/15:41 Genomförande av avtal mellan Sveriges regering och
            Amerikas förenta staters regering för att förbättra internationell
            efterlevnad av skatteregler och för att genomföra FATCA
          </note>
          <note>
            2014/15:43 Utbildning för elever i samhällsvård och på sjukhus
          </note>
          <note>
            2014/15:44 Möjligheter till fjärrundervisning
          </note>
          <note>
            2014/15:45 Utbildning för nyanlända elever – mottagande och skolgång
          </note>
          <note>
            Skrivelser
          </note>
          <note>
            2014/15:24 Riksrevisionens rapport om Swedfund International
            AB
          </note>
          <note>
            2014/15:31 Riksrevisionens rapport om statliga insatser för mottagande
            och bosättning av nyanlända
          </note>
          <note>
            EU-dokument
          </note>
          <note>
            KOM(2014) 910 Meddelande från kommissionen till Europaparlamentet,
            rådet, Europeiska ekonomiska och sociala kommittén samt regionkommittén
            Kommissionens arbetsprogram 2015 En ny start
          </note>
          <note>
            Kammaren biföll talmannens förslag att motionstiden för prop.
            2014/15:30 skulle förlängas till och med onsdagen den 14 januari
            2015 .
          </note>
          <note>
            Kammaren biföll talmannens förslag att motionstiden för prop.
            2014/15:39, 41, 43, 44 och 45 samt för skr. 2014/15:24 och 31
            skulle förlängas till och med onsdagen den 21 januari 2015 .
          </note>
          <note>
            Kammaren biföll talmannens förslag att EU-dokument KOM(2014)
            910 omedelbart skulle hänvisas till utrikesutskottet.
          </note>
          <note>
            Följande dokument anmäldes:
          </note>
          <note>
            Finansutskottets betänkande
          </note>
          <note>
            2014/15:FiU10 Statens budget för 2015
          </note>
          <note>
            § 19 Anmälan om ny ersättare
          </note>
          <note>
            Förste vice talmannen anmälde att Heidi Kronvall (SD) skulle
            tjänstgöra som ersättare för Jimmie Åkesson (SD) under tiden den
            22 december 2014 till och med den 31 januari 2015 .
          </note>
          <note>
            § 20 Anmälan om interpellation
          </note>
          <note>
            Följande interpellation hade framställts:
          </note>
          <note>
            den 18 december
          </note>
          <note>
            2014/15:186 Stärkt förmåga att arbeta mot it-relaterade brott
          </note>
          <note>
            av Anders Hansson (M)
          </note>
          <note>
            till statsrådet Anders Ygeman (S)
          </note>
          <note>
            § 21 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 18 december
          </note>
          <note>
            2014/15:143 Fungerande bredband och mobiltäckning i glest befolkade
            områden
          </note>
          <note>
            av Monica Haider (S)
          </note>
          <note>
            till landsbygdsminister Sven-Erik Bucht (S)
          </note>
          <note>
            2014/15:144 Diplomatiskt språkbruk
          </note>
          <note>
            av Allan Widman (FP)
          </note>
          <note>
            till utrikesminister Margot Wallström (S)
          </note>
          <note>
            § 22 Kammaren åtskildes kl. 17.23.
          </note>
          <note>
            Förhandlingarna leddes
          </note>
          <note>
            av förste vice talmannen från sammanträdets början till och med
            § 11 anf. 27 (delvis),
          </note>
          <note>
            av talmannen därefter till och med § 12 anf. 68 (delvis),
          </note>
          <note>
            av förste vice talmannen därefter till oc h med § 12 anf. 113
            (delvis),
          </note>
          <note>
            av talmannen därefter till ajourneringen kl. 17.08 och
          </note>
          <note>
            av förste vice talmannen därefter till sammanträdets slut.
          </note>
          <note>
            Vid protokollet
          </note>
          <note>
            CLAES MÅRTENSSON
          </note>
          <note>
            /Eva-Lena Ekman
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Anmälan om nya riksdagsledamöter
          </note>
          <note>
            § 3 Avsägelser
          </note>
          <note>
            § 4 Anmälan om kompletteringsval
          </note>
          <note>
            § 5 Utökning av antalet suppleanter
          </note>
          <note>
            § 6 Val av extra suppleant
          </note>
          <note>
            § 7 Meddelande om partiledardebatt
          </note>
          <note>
            § 8 Anmälan om fördröjt svar på interpellation
          </note>
          <note>
            § 9 Anmälan om granskningsrapport
          </note>
          <note>
            § 10 Ärenden för hänvisning till utskott
          </note>
          <note>
            § 11 Arbetsmarknad och arbetsliv
          </note>
          <note>
            Arbetsmarknadsutskottets betänkande 2014/15:AU2
          </note>
          <note>
            Anf. 1 RAIMO PÄRSSINEN (S)
          </note>
          <note>
            Anf. 2 SVEN-OLOF SÄLLSTRÖM (SD)
          </note>
          <note>
            Anf. 3 RAIMO PÄRSSINEN (S) replik
          </note>
          <note>
            Anf. 4 SVEN-OLOF SÄLLSTRÖM (SD) replik
          </note>
          <note>
            Anf. 5 RAIMO PÄRSSINEN (S) replik
          </note>
          <note>
            Anf. 6 SVEN-OLOF SÄLLSTRÖM (SD) replik
          </note>
          <note>
            Anf. 7 MARCO VENEGAS (MP)
          </note>
          <note>
            Anf. 8 ALI ESBATI (V)
          </note>
          <note>
            Anf. 9 KATARINA BRÄNNSTRÖM (M)
          </note>
          <note>
            Anf. 10 RAIMO PÄRSSINEN (S) replik
          </note>
          <note>
            Anf. 11 KATARINA BRÄNNSTRÖM (M) replik
          </note>
          <note>
            Anf. 12 RAIMO PÄRSSINEN (S) replik
          </note>
          <note>
            Anf. 13 KATARINA BRÄNNSTRÖM (M) replik
          </note>
          <note>
            Anf. 14 ALI ESBATI (V) replik
          </note>
          <note>
            Anf. 15 KATARINA BRÄNNSTRÖM (M) replik
          </note>
          <note>
            Anf. 16 ALI ESBATI (V) replik
          </note>
          <note>
            Anf. 17 KATARINA BRÄNNSTRÖM (M) replik
          </note>
          <note>
            Anf. 18 ANNIKA QARLSSON (C)
          </note>
          <note>
            Anf. 19 ROGER HADDAD (FP)
          </note>
          <note>
            Anf. 20 DÉSIRÉE PETHRUS (KD)
          </note>
          <note>
            Anf. 21 Arbetsmarknadsminister YLVA JOHANSSON (S)
          </note>
          <note>
            Anf. 22 DÉSIRÉE PETHRUS (KD) replik
          </note>
          <note>
            Anf. 23 Arbetsmarknadsminister YLVA JOHANSSON (S) replik
          </note>
          <note>
            Anf. 24 DÉSIRÉE PETHRUS (KD) replik
          </note>
          <note>
            Anf. 25 Arbetsmarknadsminister YLVA JOHANSSON (S) replik
          </note>
          <note>
            Anf. 26 PATRIK BJÖRCK (S)
          </note>
          <note>
            Anf. 27 MAGNUS PERSSON (SD)
          </note>
          <note>
            Anf. 28 ALI ESBATI (V) replik
          </note>
          <note>
            Anf. 29 MAGNUS PERSSON (SD) replik
          </note>
          <note>
            Anf. 30 ALI ESBATI (V) replik
          </note>
          <note>
            Anf. 31 MAGNUS PERSSON (SD) replik
          </note>
          <note>
            Anf. 32 PATRIK BJÖRCK (S) replik
          </note>
          <note>
            Anf. 33 MAGNUS PERSSON (SD) replik
          </note>
          <note>
            Anf. 34 PATRIK BJÖRCK (S) replik
          </note>
          <note>
            Anf. 35 MAGNUS PERSSON (SD) replik
          </note>
          <note>
            Anf. 36 SERKAN KÖSE (S)
          </note>
          <note>
            Anf. 37 MAGNUS MANHAMMAR (S)
          </note>
          <note>
            Anf. 38 MAGNUS PERSSON (SD) replik
          </note>
          <note>
            Anf. 39 MAGNUS MANHAMMAR (S) replik
          </note>
          <note>
            Anf. 40 MAGNUS PERSSON (SD) replik
          </note>
          <note>
            Anf. 41 MAGNUS MANHAMMAR (S) replik
          </note>
          <note>
            Anf. 42 SVEN-OLOF SÄLLSTRÖM (SD) replik
          </note>
          <note>
            Anf. 43 MAGNUS MANHAMMAR (S) replik
          </note>
          <note>
            Anf. 44 SVEN-OLOF SÄLLSTRÖM (SD) replik
          </note>
          <note>
            Anf. 45 MAGNUS MANHAMMAR (S) replik
          </note>
          <note>
            Anf. 46 EVA-LENA JANSSON (S)
          </note>
          <note>
            (Beslut fattades under § 16.)
          </note>
          <note>
            § 12 Utbildning och universitetsforskning
          </note>
          <note>
            Utbildningsutskottets betänkande 2014/15:UbU1
          </note>
          <note>
            Anf. 47 LENA HALLENGREN (S)
          </note>
          <note>
            Anf. 48 STEFAN JAKOBSSON (SD)
          </note>
          <note>
            Anf. 49 LENA HALLENGREN (S) replik
          </note>
          <note>
            Anf. 50 STEFAN JAKOBSSON (SD) replik
          </note>
          <note>
            Anf. 51 LENA HALLENGREN (S) replik
          </note>
          <note>
            Anf. 52 STEFAN JAKOBSSON (SD) replik
          </note>
          <note>
            Anf. 53 JABAR AMIN (MP)
          </note>
          <note>
            Anf. 54 DANIEL RIAZAT (V)
          </note>
          <note>
            Anf. 55 CAMILLA WALTERSSON GRÖNVALL (M)
          </note>
          <note>
            Anf. 56 JABAR AMIN (MP) replik
          </note>
          <note>
            Anf. 57 CAMILLA WALTERSSON GRÖNVALL (M) replik
          </note>
          <note>
            Anf. 58 JABAR AMIN (MP) replik
          </note>
          <note>
            Anf. 59 CAMILLA WALTERSSON GRÖNVALL (M) replik
          </note>
          <note>
            Anf. 60 LENA HALLENGREN (S) replik
          </note>
          <note>
            Anf. 61 CAMILLA WALTERSSON GRÖNVALL (M) replik
          </note>
          <note>
            Anf. 62 LENA HALLENGREN (S) replik
          </note>
          <note>
            Anf. 63 CAMILLA WALTERSSON GRÖNVALL (M) replik
          </note>
          <note>
            Anf. 64 DANIEL RIAZAT (V) replik
          </note>
          <note>
            Anf. 65 CAMILLA WALTERSSON GRÖNVALL (M) replik
          </note>
          <note>
            Anf. 66 DANIEL RIAZAT (V) replik
          </note>
          <note>
            Anf. 67 CAMILLA WALTERSSON GRÖNVALL (M) replik
          </note>
          <note>
            Anf. 68 ULRIKA CARLSSON i Skövde (C)
          </note>
          <note>
            Anf. 69 JABAR AMIN (MP) replik
          </note>
          <note>
            Anf. 70 ULRIKA CARLSSON i Skövde (C) replik
          </note>
          <note>
            Anf. 71 JABAR AMIN (MP) replik
          </note>
          <note>
            Anf. 72 ULRIKA CARLSSON i Skövde (C) replik
          </note>
          <note>
            Anf. 73 LENA HALLENGREN (S) replik
          </note>
          <note>
            Anf. 74 ULRIKA CARLSSON i Skövde (C) replik
          </note>
          <note>
            Anf. 75 LENA HALLENGREN (S) replik
          </note>
          <note>
            Anf. 76 ULRIKA CARLSSON i Skövde (C) replik
          </note>
          <note>
            Anf. 77 CHRISTER NYLANDER (FP)
          </note>
          <note>
            Anf. 78 JABAR AMIN (MP) replik
          </note>
          <note>
            Anf. 79 CHRISTER NYLANDER (FP) replik
          </note>
          <note>
            Anf. 80 JABAR AMIN (MP) replik
          </note>
          <note>
            Anf. 81 CHRISTER NYLANDER (FP) replik
          </note>
          <note>
            Anf. 82 DANIEL RIAZAT (V) replik
          </note>
          <note>
            Anf. 83 CHRISTER NYLANDER (FP) replik
          </note>
          <note>
            Anf. 84 DANIEL RIAZAT (V) replik
          </note>
          <note>
            Anf. 85 CHRISTER NYLANDER (FP) replik
          </note>
          <note>
            Anf. 86 LENA HALLENGREN (S) replik
          </note>
          <note>
            Anf. 87 CHRISTER NYLANDER (FP) replik
          </note>
          <note>
            Anf. 88 LENA HALLENGREN (S) replik
          </note>
          <note>
            Anf. 89 CHRISTER NYLANDER (FP) replik
          </note>
          <note>
            Anf. 90 ANNIKA ECLUND (KD)
          </note>
          <note>
            Anf. 91 Utbildningsminister GUSTAV FRIDOLIN (MP)
          </note>
          <note>
            Anf. 92 STEFAN JAKOBSSON (SD) replik
          </note>
          <note>
            Anf. 93 Utbildningsminister GUSTAV FRIDOLIN (MP) replik
          </note>
          <note>
            Anf. 94 STEFAN JAKOBSSON (SD) replik
          </note>
          <note>
            Anf. 95 Utbildningsminister GUSTAV FRIDOLIN (MP) replik
          </note>
          <note>
            Anf. 96 CHRISTER NYLANDER (FP) replik
          </note>
          <note>
            Anf. 97 Utbildningsminister GUSTAV FRIDOLIN (MP) replik
          </note>
          <note>
            Anf. 98 CHRISTER NYLANDER (FP) replik
          </note>
          <note>
            Anf. 99 Utbildningsminister GUSTAV FRIDOLIN (MP) replik
          </note>
          <note>
            Anf. 100 ANNIKA ECLUND (KD) replik
          </note>
          <note>
            Anf. 101 Utbildningsminister GUSTAV FRIDOLIN (MP) replik
          </note>
          <note>
            Anf. 102 ANNIKA ECLUND (KD) replik
          </note>
          <note>
            Anf. 103 Utbildningsminister GUSTAV FRIDOLIN (MP) replik
          </note>
          <note>
            Anf. 104 THOMAS STRAND (S)
          </note>
          <note>
            Anf. 105 CARINA HERRSTEDT (SD)
          </note>
          <note>
            Anf. 106 THOMAS STRAND (S) replik
          </note>
          <note>
            Anf. 107 CARINA HERRSTEDT (SD) replik
          </note>
          <note>
            Anf. 108 THOMAS STRAND (S) replik
          </note>
          <note>
            Anf. 109 CARINA HERRSTEDT (SD) replik
          </note>
          <note>
            Anf. 110 EMMA HULT (MP)
          </note>
          <note>
            Anf. 111 LINDA SNECKER (V)
          </note>
          <note>
            Anf. 112 BETTY MALMBERG (M)
          </note>
          <note>
            Anf. 113 THOMAS STRAND (S) replik
          </note>
          <note>
            Anf. 114 BETTY MALMBERG (M) replik
          </note>
          <note>
            Anf. 115 THOMAS STRAND (S) replik
          </note>
          <note>
            Anf. 116 BETTY MALMBERG (M) replik
          </note>
          <note>
            Anf. 117 KRISTINA YNGWE (C)
          </note>
          <note>
            Anf. 118 EMMA HULT (MP) replik
          </note>
          <note>
            Anf. 119 KRISTINA YNGWE (C) replik
          </note>
          <note>
            Anf. 120 EMMA HULT (MP) replik
          </note>
          <note>
            Anf. 121 KRISTINA YNGWE (C) replik
          </note>
          <note>
            Anf. 122 ROGER HADDAD (FP)
          </note>
          <note>
            Anf. 123 SOFIA DAMM (KD)
          </note>
          <note>
            Anf. 124 ROBERT STENKVIST (SD)
          </note>
          <note>
            (Beslut fattades under § 16.)
          </note>
          <note>
            § 13 Studiestöd
          </note>
          <note>
            Utbildningsutskottets betänkande 2014/15:UbU2
          </note>
          <note>
            Anf. 125 LENA EMILSSON (S)
          </note>
          <note>
            Anf. 126 CARINA HERRSTEDT (SD)
          </note>
          <note>
            Anf. 127 JABAR AMIN (MP)
          </note>
          <note>
            Anf. 128 CHRISTER NYLANDER (FP)
          </note>
          <note>
            Anf. 129 LENA EMILSSON (S) replik
          </note>
          <note>
            Anf. 130 CHRISTER NYLANDER (FP) replik
          </note>
          <note>
            Anf. 131 LENA EMILSSON (S) replik
          </note>
          <note>
            Anf. 132 CHRISTER NYLANDER (FP) replik
          </note>
          <note>
            (Beslut fattades under § 16.)
          </note>
          <note>
            § 14 Kultur, medier, trossamfund och fritid
          </note>
          <note>
            Kulturutskottets betänkande 2014/15:KrU6
          </note>
          <note>
            Anf. 133 GUNILLA CARLSSON (S)
          </note>
          <note>
            Anf. 134 ARON EMILSSON (SD)
          </note>
          <note>
            Anf. 135 NICLAS MALMBERG (MP)
          </note>
          <note>
            Anf. 136 PER BILL (M)
          </note>
          <note>
            Anf. 137 GUNILLA CARLSSON (S) replik
          </note>
          <note>
            Anf. 138 PER BILL (M) replik
          </note>
          <note>
            Anf. 139 GUNILLA CARLSSON (S) replik
          </note>
          <note>
            Anf. 140 PER BILL (M) replik
          </note>
          <note>
            Anf. 141 PER LODENIUS (C)
          </note>
          <note>
            Anf. 142 NICLAS MALMBERG (MP) replik
          </note>
          <note>
            Anf. 143 PER LODENIUS (C) replik
          </note>
          <note>
            Anf. 144 NICLAS MALMBERG (MP) replik
          </note>
          <note>
            Anf. 145 PER LODENIUS (C) replik
          </note>
          <note>
            Anf. 146 BENGT ELIASSON (FP)
          </note>
          <note>
            Anf. 147 NICLAS MALMBERG (MP) replik
          </note>
          <note>
            Anf. 148 BENGT ELIASSON (FP) replik
          </note>
          <note>
            Anf. 149 NICLAS MALMBERG (MP) replik
          </note>
          <note>
            Anf. 150 BENGT ELIASSON (FP) replik
          </note>
          <note>
            Anf. 151 LARS-AXEL NORDELL (KD)
          </note>
          <note>
            Anf. 152 ANNIKA LILLEMETS (MP)
          </note>
          <note>
            Anf. 153 BJÖRN WIECHEL (S)
          </note>
          <note>
            Anf. 154 DANIEL SESTRAJCIC (V)
          </note>
          <note>
            (Beslut fattades under § 16.)
          </note>
          <note>
            Ajournering
          </note>
          <note>
            Återupptagna förhandlingar
          </note>
          <note>
            § 15 Beslut om ärenden som slutdebatterats den 18 december
          </note>
          <note>
            MJU1 Utgiftsområde 20 Allmän miljö- och naturvård
          </note>
          <note>
            MJU2 Utgiftsområde 23 Areella näringar, landsbygd och livsmedel
          </note>
          <note>
            § 16 Beslut om ärenden som slutdebatterats vid dagens sammanträde
          </note>
          <note>
            AU2 Utgiftsområde 14 Arbetsmarknad och arbetsliv
          </note>
          <note>
            UbU1 Utgiftsområde 16 Utbildning och universitetsforskning
          </note>
          <note>
            UbU2 Utgiftsområde 15 Studiestöd
          </note>
          <note>
            KrU6 Utgiftsområde 17 Kultur, medier, trossamfund och fritid
            (förnyad behandling)
          </note>
          <note>
            § 17 Avslutning
          </note>
          <note>
            Anf. 155 TALMANNEN
          </note>
          <note>
            Anf. 156 Ålderspresident PER WESTERBERG (M)
          </note>
          <note>
            Ajournering
          </note>
          <note>
            Återupptagna förhandlingar
          </note>
          <note>
            § 18 Anmälan och bordläggning, beslut om förlängd motionstid
            samt omedelbar hänvisning till utskott
          </note>
          <note>
            § 19 Anmälan om ny ersättare
          </note>
          <note>
            § 20 Anmälan om interpellation
          </note>
          <note>
            § 21 Anmälan om frågor för skriftliga svar
          </note>
          <note>
            § 22 Kammaren åtskildes kl. 17.23.
          </note>
          <note>
            Tryck: Elanders, Vällingby 2015
          </note>
        </div>
      </body>
    </text>
  </TEI>
</teiCorpus>
