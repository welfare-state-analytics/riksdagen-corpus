<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201415</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201415</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201415--121</head>
          <docDate when="2015-08-27 00:00:00">2015-08-27 00:00:00</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollen för den 5, 8–12, 15–17, 22 och 23 juni justerades.
          </note>
          <note>
            § 2 Anmälan om interpellationer
          </note>
          <note>
            Förste vice talmannen anmälde att 32 interpellationer hade framställts.
          </note>
          <note>
            § 3 Anmälan om skriftliga frågor och svar
          </note>
          <note>
            Förste vice talmannen anmälde att 76 skriftliga frågor hade framställts
            och att 108 svar på skriftliga frågor hade inkommit.
          </note>
          <note>
            § 4 Anmälan om ny riksdagsledamot
          </note>
          <note>
            Följande berättelse hade kommit in från Valprövningsnämnden:
          </note>
          <note>
            Berättelse om granskning av bevis för riksdagsledamot
          </note>
          <note>
            Till Valprövningsnämnden har från Valmyndigheten inkommit bevis
            om att Staffan Danielsson (C) utsetts till ny ledamot av riksdagen
            fr.o.m. den 1 augusti 2015 sedan Lena Ek (C) avsagt sig uppdraget.
          </note>
          <note>
            Valprövningsnämnden har denna dag granskat beviset för den nye
            ledamoten och därvid funnit att det blivit utfärdat i enlighet
            med 14 kap. 28 § vallagen (2005:837).
          </note>
          <note>
            Stockholm den 26 juni 2015
          </note>
          <note>
            Annika Sandström
          </note>
          <note>
            ersättare för ordförande n / Mattias Andersson
          </note>
          <note>
            sekreterare
          </note>
          <note>
            § 5 Anmälan om återtagande av plats i riksdagen
          </note>
          <note>
            Förste vice talmannen meddelade att Birgitta Ohlsson (FP) återtagit
            sin plats i riksdagen från och med den 4 juli, varigenom uppdraget
            som ersättare upphört för Nina Lundström (FP).
          </note>
          <note>
            § 6 Avsägelser
          </note>
          <note>
            Förste vice talmannen meddelade att Per Bill (M) avsagt sig uppdraget
            som ledamot av riksdagen från och med denna dag.
          </note>
          <note>
            Kammaren biföll denna avsägelse.
          </note>
          <note>
            Förste vice talmannen meddelade att Emma Henriksson (KD) avsagt
            sig uppdragen som ledamot i valberedningen och krigsdelegationen
            samt som suppleant i Utrikesnämnden.
          </note>
          <note>
            Kammaren biföll dessa avsägelser.
          </note>
          <note>
            § 7 Anmälan om ersättare
          </note>
          <note>
            Förste vice talmannen anmälde
          </note>
          <note>
            att Torbjörn Björlund (V) inträtt som ersättare för Linda Snecker
            (V) under tiden den 3 augusti 2015–4 januari 2016 i stället för
            den 17 augusti–21 december som tidigare meddelats,
          </note>
          <note>
            att Jakop Dalunde (MP) skulle tjänstgöra som ersättare för Maria
            Ferm (MP) under tiden den 15 september–17 december och för Per
            Olsson under tiden den 18 december 2015–24 september 2018 samt
          </note>
          <note>
            att Magda Rasmusson (MP) skulle tjänstgöra som ersättare för
            Per Olsson (MP) under tiden den 15 september–17 december.
          </note>
          <note>
            § 8 Anmälan om ersättare för statsråd
          </note>
          <note>
            Förste vice talmannen anmälde att Linus Sköld (S) skulle tjänstgöra
            som ersättare för statsrådet Sven-Erik Bucht (S) från och med
            den 1 september 2015–4 april 2016 under Ida Karkiainens (S) ledighet.
          </note>
          <note>
            § 9 Anmälan om ersättare för talman
          </note>
          <note>
            Förste vice talmannen anmälde att Ida Ekeroth (S) skulle tjänstgöra
            som ersättare för talman Urban Ahlin (S) under tiden den 12 oktober–31
            december under Erik Ezelius (S) ledighet.
          </note>
          <note>
            § 10 Anmälan om kompletteringsval
          </note>
          <note>
            Förste vice talmannen meddelade
          </note>
          <note>
            att Kristdemokraternas riksdagsgrupp anmält Andreas Carlson som
            ledamot i valberedningen och krigsdelegationen samt som suppleant
            i Utrikesnämnden och
          </note>
          <note>
            att Socialdemokraternas riksdagsgrupp anmält Linus Sköld som
            suppleant i konstitutionsutskottet, kulturutskottet och utbildningsutskottet
            under Ida Karkiainens ledighet, Ida Ekeroth som suppleant i skatteutskottet
            och kulturutskottet under Erik Ezelius ledighet samt Eva Lindh
            som suppleant i civilutskottet under Johan Löfstrands ledighet.
          </note>
          <note>
            Förste vice talmannen förklarade vald till
          </note>
          <note>
            ledamot i valberedningen
          </note>
          <note>
            Andreas Carlson (KD)
          </note>
          <note>
            ledamot i krigsdelegationen
          </note>
          <note>
            Andreas Carlson (KD)
          </note>
          <note>
            suppleant i Utrikesnämnden
          </note>
          <note>
            Andreas Carlson (KD)
          </note>
          <note>
            Förste vice talmannen förklarade vald under tiden den 1 september
            2015–4 april 2016 till
          </note>
          <note>
            s uppleant i konstitutionsutskottet
          </note>
          <note>
            Linus Sköld (S)
          </note>
          <note>
            s uppleant i kulturutskottet
          </note>
          <note>
            Linus Sköld (S)
          </note>
          <note>
            suppleant i utbildningsutskottet
          </note>
          <note>
            Linus Sköld (S)
          </note>
          <note>
            Förste vice talmannen förklarade vald under tiden den 12 oktober–31
            december till
          </note>
          <note>
            suppleant i skatteutskottet
          </note>
          <note>
            Ida Ekeroth (S)
          </note>
          <note>
            suppleant i kulturutskottet
          </note>
          <note>
            Ida Ekeroth (S)
          </note>
          <note>
            Förste vice talmannen förklarade vald under tiden den 1 september
            –31 december till
          </note>
          <note>
            suppleant i civilutskottet
          </note>
          <note>
            Eva Lindh (S)
          </note>
          <note>
            § 11 Anmälan om ny ledamot i Europaparlamentet
          </note>
          <note>
            Följande berättelse hade kommit in från Valprövningsnämnden:
          </note>
          <note>
            Berättelse om granskning av bevis för ny ledamot i Europaparlamentet
          </note>
          <note>
            Till Valprövningsnämnden har från Valmyndigheten inkommit bevis
            om att Jasenko Selimovic (FP) utsetts till ny ledamot i Europaparlamentet
            fr.o.m. den 30 september 2015 sedan Marit Paulsen (FP) avsagt
            sig uppdraget.
          </note>
          <note>
            Valprövningsnämnden har denna dag granskat beviset och därvid
            funnit att det blivit utfärdat i enlighet med 14 kap. 28 § vallagen
            (2005:837).
          </note>
          <note>
            Stockholm den 1 juli 2015
          </note>
          <note>
            Annika Sandström
          </note>
          <note>
            ersättare för ordförande n / Mattias Andersson
          </note>
          <note>
            sekreterare
          </note>
          <note>
            § 12 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2014/15: 710
          </note>
          <note>
            Till riksdagen
          </note>
          <note>
            Interpellation 2014/15: 710 Ökande skuldkvoter för hushållen
          </note>
          <note>
            av Niklas Wykman (M)
          </note>
          <note>
            Interpellationen kommer att besvaras torsdagen den 10 september
            2015.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Stockholm den 23 juni 2015
          </note>
          <note>
            Finansdepartementet
          </note>
          <note>
            Per Bolund (MP)
          </note>
          <note>
            Enligt uppdrag
          </note>
          <note>
            Rikard Jermsten
          </note>
          <note>
            Expeditions- och rättschef
          </note>
          <note>
            Interpellation 2014/15: 715
          </note>
          <note>
            Till riksdagen
          </note>
          <note>
            Interpellation 2014/15: 715 Öppna data
          </note>
          <note>
            av Erik Ottoson (M)
          </note>
          <note>
            Interpellationen kommer att besvaras torsdagen den 10 september
            2015.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Stockholm den 18 augusti 2015
          </note>
          <note>
            Finansdepartementet
          </note>
          <note>
            Ardalan Shekarabi (S)
          </note>
          <note>
            Enligt uppdrag
          </note>
          <note>
            Rikard Jermsten
          </note>
          <note>
            Expeditions- och rättschef
          </note>
          <note>
            Interpellation 2014/15: 722
          </note>
          <note>
            Till riksdagen
          </note>
          <note>
            Interpellation 2014/15: 722 Tydliga besked om skatterna
          </note>
          <note>
            av Niklas Wykman (M)
          </note>
          <note>
            Interpellationen kommer att besvaras tisdagen den 22 september
            2015.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Stockholm den 18 augusti 2015
          </note>
          <note>
            Finansdepartementet
          </note>
          <note>
            Magdalena Andersson (S)
          </note>
          <note>
            Enligt uppdrag
          </note>
          <note>
            Rikard Jermsten
          </note>
          <note>
            Expeditions- och rättschef
          </note>
          <note>
            Interpellation 2014/15: 723
          </note>
          <note>
            Till riksdagen
          </note>
          <note>
            Interpellation 2014/15: 723 Sanningen om förtidspensioneringarna
          </note>
          <note>
            av Niklas Wykman (M)
          </note>
          <note>
            Interpellationen kommer att besvaras tisdagen den 22 september
            2015.
          </note>
          <note>
            Skälet till dröjsmålet är redan inbokade engagemang.
          </note>
          <note>
            Stockholm den 19 augusti 2015
          </note>
          <note>
            Socialdepartementet
          </note>
          <note>
            Magdalena Andersson (S)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditions- och rättschef
          </note>
          <note>
            Interpellation 2014/15: 724
          </note>
          <note>
            Till riksdagen
          </note>
          <note>
            Interpellation 2014/15: 724 Tydlig minskning av arbetslösa ungdomar
          </note>
          <note>
            av Niklas Wykman (M)
          </note>
          <note>
            Interpellationen kommer att besvaras tisdagen den 22 september
            2015.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Stockholm den 18 augusti 2015
          </note>
          <note>
            Finansdepartementet
          </note>
          <note>
            Magdalena Andersson (S)
          </note>
          <note>
            Enligt uppdrag
          </note>
          <note>
            Rikard Jermsten
          </note>
          <note>
            Expeditions- och rättschef
          </note>
          <note>
            Interpellation 2014/15: 730
          </note>
          <note>
            Till riksdagen
          </note>
          <note>
            Interpellation 2014/15: 730 Minskningen av antalet anmälningar
            och prövningar av arbetsskador
          </note>
          <note>
            av Lotta Finstorp (M)
          </note>
          <note>
            Interpellationen kommer att besvaras torsdagen den 17 september
            2015.
          </note>
          <note>
            Skälet till dröjsmålet är redan inbokade engagemang.
          </note>
          <note>
            Stockholm den 4 augusti 2015
          </note>
          <note>
            Socialdepartementet
          </note>
          <note>
            Annika Strandhäll (S)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditions- och rättschef
          </note>
          <note>
            Interpellation 2014/15: 731
          </note>
          <note>
            Till riksdagen
          </note>
          <note>
            Interpellation 2014/15: 731 Psykisk ohälsa och sjukskrivningar
            inom kontaktyrken
          </note>
          <note>
            av Lotta Finstorp (M)
          </note>
          <note>
            Interpellationen kommer att besvaras torsdagen den 17 september
            2015.
          </note>
          <note>
            Skälet till dröjsmålet är redan inbokade engagemang.
          </note>
          <note>
            Stockholm den 4 augusti 2015
          </note>
          <note>
            Socialdepartementet
          </note>
          <note>
            Annika Strandhäll (S)
          </note>
          <note>
            Enligt uppdrag
          </note>
          <note>
            Marianne Jenryd
          </note>
          <note>
            Expeditions- och rättschef
          </note>
          <note>
            § 13 Anmälan om faktapromemorior
          </note>
          <note>
            Förste vice talmannen anmälde att följande faktapromemorior om
            förslag från Europeiska kommissionen hade kommit in och överlämnats
            till utskott:
          </note>
          <note>
            2014/ 15:FPM 37 Meddelande om bättre lagstiftning för bättre
            resultat – en EU-agenda KOM(2015) 215 till konstitutionsutskottet
          </note>
          <note>
            2014/ 15:FPM 38 Rapport om tillståndet i naturen KOM(2015) 219
            till miljö- och jordbruksutskottet
          </note>
          <note>
            2014/ 15:FPM 39 Interinstitutionellt avtal om bättre lagstiftning
            KOM(2015) 216 till konstitutionsutskottet
          </note>
          <note>
            2014/ 15:FPM 40 EU-handlingsplan mot människosmuggling KOM(2015)
            285 till socialförsäkringsutskottet
          </note>
          <note>
            2014/ 15:FPM 41 Provisoriska åtgärder på området internationellt
            skydd till förmån för Italien och Grekland KOM(2015) 286 till
            socialförsäkringsutskottet
          </note>
          <note>
            2014/ 15:FPM 42 Rådets beslut om ingående på Europeiska unionens
            vägnar av protokollet för att eliminera olaglig handel med tobaksvaror
            KOM(2015) 193, KOM(2015) 194 till skatteutskottet
          </note>
          <note>
            2014/ 15:FPM 43 Avtal om strategiskt partnerskap mellan EU och
            Kanada JOIN(2015) 10 till utrikesutskottet
          </note>
          <note>
            2014/ 15:FPM 44 Färdigställandet av EU:s ekonomiska och monetära
            union, till finansutskottet
          </note>
          <note>
            § 14 Anmälan om granskningsrapporter
          </note>
          <note>
            Förste vice talmannen anmälde att följande granskningsrapporter
            hade kommit in från Riksrevisionen:
          </note>
          <note>
            RiR 2015:15 Regeringens hantering av risker i statliga bolag
          </note>
          <note>
            RiR 2015:16 Statens finansiella tillgångar – något att räkna
            med?
          </note>
          <note>
            RiR 2015:17 Nyanländas etablering – är statens insatser effektiva?
          </note>
          <note>
            § 15 Anmälan och omedelbar hänvisning av ärenden till utskott
          </note>
          <note>
            Följande dokument anmäldes:
          </note>
          <note>
            EU-dokument
          </note>
          <note>
            KOM(2015) 303 Förslag till Europaparlamentets och rådets förordning
            om ändring av förordning (EG) nr 1683/1995 av den 29 maj 1995
            om en enhetlig utformning av visumhandlingar
          </note>
          <note>
            KOM(2015) 341 Förslag till Europaparlamentets och rådets förordning
            om fastställande av en ram för energieffektivitetsmärkning och
            om upphävande av direktiv 2010/30/EU
          </note>
          <note>
            KOM(2015) 365 Förslag till Europaparlamentets och rådets förordning
            om ändring av Europaparlamentets och rådets förordning (EU) nr
            1303/2013 om fastställande av gemensamma bestämmelser för Europeiska
            regionala utvecklingsfonden, Europeiska socialfonden, Sammanhållningsfonden,
            Europeiska jordbruksfonden för landsbygdsutveckling och Europeiska
            havs- och fiskerifonden, om fastställande av allmänna bestämmelser
            för Europeiska regionala utvecklingsfonden, Europeiska socialfonden,
            Sammanhållningsfonden och Europeiska havs- och fiskerifonden vad
            gäller särskilda åtgärder till förmån för Grekland
          </note>
          <note>
            Kammaren biföll talmannens förslag att ovanstående EU-dokument
            omedelbart skulle hänvisas till utskott enligt följande:
          </note>
          <note>
            KOM(2015) 303 till socialförsäkringsutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 21 september .
          </note>
          <note>
            KOM(2015) 341 och KOM(2015) 365 till näringsutskottet
          </note>
          <note>
            Åttaveckorsfristen för att avge ett motiverat yttrande skulle
            gå ut den 19 oktober .
          </note>
          <note>
            § 16 Svar på interpellation 2014/15:629 om Öresundssamarbete
          </note>
          <note type="speaker">
            Anf. 1 Statsrådet KRISTINA PERSSON (S):
          </note>
          <note>
            Herr talman! Hans Wallmark har frågat mig vad som kan göras konkret,
            utöver min reflektion i ett samtal med regionstyrelsens ordförande
            i Skåne att Skånes invånare kanske borde älska Stockholm mer,
            för att kunna påverka hur Öresundsregionen utvecklas i framtiden.
          </note>
          <note>
            Jag vill inledningsvis konstatera att Skåne är en viktig region
            för vårt land, och jag skulle gärna se ytterligare regional närvaro
            i rikspolitiken inte bara från Skåne utan från alla delar av Sverige.
            Alla regioner i Sverige behöver mer uppmärksamhet.
          </note>
          <note>
            Utvecklingen av Öresundsregionen är en betydande nationell och
            nordisk angelägenhet. Regionen står för ca 26 procent av Sveriges
            och Danmarks samlade bnp och har 3,8 miljoner invånare. Öresundsbron
            har bidragit till stora samhällsekonomiska vinster för både Sverige
            och Danmark, men både den ekonomiska tillväxten och sysselsättningen
            skulle behöva öka ytterligare.
          </note>
          <note>
            I Lund byggs just nu ESS och MAX IV, två mycket stora forskningsanläggningar
            som kommer att bli de mest kraftfulla anläggningarna av sitt slag
            i Europa – i världen, till och med. Tillsammans drar de till sig
            forskare och företag från hela världen som kan utveckla innovationer
            och nya produkter.
          </note>
          <note>
            I Öresundsregionen pendlade drygt 16 000 personer över landsgränsen
            varje dag 2012, och en uppgång förväntas från 2015 och framåt
            enligt uppgifter från Öresundsdatabasen . Företag verkar på båda
            sidor av Sundet, och många har sommarhus i grannlandet. Inte sällan
            brottas man med konflikter mellan Sveriges och Danmarks olika
            lagstiftningar. Det kan handla om mobilabonnemang som inte får
            tecknas för att man saknar personnummer i det land där man tillbringar
            sin lediga tid, politiska uppdrag som man får avstå från för att
            regelverken inte är matchade eller företag som inte kan expandera
            på grund av byråkratiska hinder. Gränshinderfrågorna berör arbetspendling,
            integration och samarbete och är ett hinder för fler jobb och
            tillväxt.
          </note>
          <note>
            För att underlätta rörligheten för personer och företag etablerades
            Gränshinderrådet 2014. Rådet arbetar med att ta fram lösningar
            på gränshinder för att personer och företag ska kunna röra sig
            fritt över de nordiska nationsgränserna.
          </note>
          <note>
            Flera gränshinder är på väg att lösas. Ett av dem gäller samordningsnummer
            för utländska fritidshusägare i Sverige, där Skatteverket har
            lämnat ett förslag till lösning. Många prioriterade gränshinder
            inom exempelvis socialförsäkringsområdet har också betydelse för
            Öresundsregionen.
          </note>
          <note>
            De svenska och danska regeringarna har tillsatt en egen, bilateral
            ar ­ betsgrupp som ska titta på gränshinder mellan våra två länder
            för att sätta ännu mer fokus på och stärka tillväxt och sysselsättning
            i Öresundsregio ­ nen.
          </note>
          <note>
            En fråga som Gränshinderrådet kommer att prioritera under 2015
            är bättre gränsregional statistik om pendling, inkomster och flyttningar.
            Sys ­ selsättning och intjänad inkomst i grannlandet syns i dag
            inte i det egna landets officiella statistik, vilket innebär att
            planeringsunderlag och beslut kan baseras på ofullständiga grunder.
            Vi behöver få en nordisk finansieringslösning för att komma till
            rätta med detta.
          </note>
          <note>
            Det gläder mig att Hans Wallmark delar mitt och regeringens engage
            ­ mang för frågan om Skåne och gränshindren. Tillsammans kan vi
            bidra politiskt till att utveckla Öresundsregionen i nära samarbete
            med dess re ­ gionala och lokala företrädare.
          </note>
          <note type="speaker">
            Anf. 2 HANS WALLMARK (M):
          </note>
          <note>
            Herr talman! Det känns gott att interpellationsdebatterna efter
            juli och augusti inleds med en så viktig fråga som Öresundssamarbetet.
            Det var ju passande, även om jag väckte den här interpellationen
            för flera månader sedan. På grund av olyckliga omständigheter
            har den inte kunnat besvaras i kammaren förrän nu.
          </note>
          <note>
            Jag måste säga, herr talman, att jag i allt väsentligt uppskattar
            statsrådets svar. Jag tror att de flesta som kommer från Öresundsområdet
            finner stor glädje i det svar som avgetts.
          </note>
          <note>
            Skälet till att interpellationen väcktes var en intervju i Sydsvenska
            Dagbladet Snällposten, där statsrådet vid ett besök i Skåne sa
            att Skånes invånare borde älska Stockholm mer och engagera sig
            mer i vad som händer i Sveriges huvudstad.
          </note>
          <note>
            Taget ur sitt sammanhang kan det framstå som något provokativt.
            Jag tror nämligen inte att det finns något bristande intresse
            från skåningars sida när det gäller att försöka påverka de myndigheter
            och maktcentrum som fi nns i Stockholm. Snarare finns det i Skåne
            och Öresundsområdet en känsla av att man i Stockholm inte riktigt
            förstår vad som händer.
          </note>
          <note>
            Det svar som statsrådet har avgivit bär ändå tecken på en djup
            insikt. I grunden finns det ju inget konkurrensförhållande. En
            stark Stockholmsregion är inte stark på bekostnad av någon annan
            del av landet, och en framgångsrik Öresundsregion är inte ett
            hot mot någon annan del av landet, vare sig Stockholmsområdet
            eller de delar som ligger norr om Stockholm.
          </note>
          <note>
            I stället för att försöka fördela skuld och säga vem som inte
            bryr sig om de andra borde vi samla oss och se på vilket ansvar
            vi bär: Vilket är mitt ansvar, vilket är statsrådets, och vilket
            är den övriga riksdagens ansvar? Då skulle jag vilja peka på en
            del saker.
          </note>
          <note>
            Jag tycker att det är bra att statsrådet framhåller Öresundsbrons
            betydelse för att öka integrationen. En av de frågor där man på
            den skånska sidan av Öresund har önskemål gäller det fortsatta
            och fördjupade arbetet för ytterligare en fast förbindelse. Det
            skulle vara önskvärt att höra vad statsrådet har att säga om det.
          </note>
          <note>
            Det är också glädjande att man pekar på kunskapens betydelse.
            Där lyfter Kristina Persson fram ESS och MAX IV i Lund. De är
            ju till gagn inte bara för Öresundsregionen utan för hela Nordeuropa.
            Med allt detta på plats får vi en koncentration av hjärnkraft
            – med hj – och det är en tillgång som vi ska utnyttja i hela Nordeuropa.
            Därför tycker jag att det är bra att statsrådet lyfter fram detta.
          </note>
          <note>
            Från olika intresseorganisationer framförs återkommande ett antal
            förslag på vad man skulle kunna göra för att ytterligare fördjupa
            Öresundsintegrationen. Den fasta förbindelsen är en sådan sak.
            Det handlar också om att öka kunskapen och sprida information
            om de olika systemen och hur de fungerar. Det gäller Försäkringskassan
            och Skatteverket. Det handlar om föräldraförsäkring och olika
            former av pensioner. Dels hänger regelverken inte alltid ihop
            med varandra, dels är människor inte alltid rätt informerade om
            hur regelverken fungerar. Därmed uppstår svårigheter och problem.
            För varje enskild person som drabbas av detta är det väldigt besvärligt,
            även om det kanske inte rör sig om många hundratals eller tusentals
            fall. Till detta kommer också möjligheten att göra praktik i ett
            annat land.
          </note>
          <note>
            Detta är några av de konkreta ting som jag vill nämna och som
            jag tycker att man borde engagera sig i för att öka integrationen.
          </note>
          <note type="speaker">
            Anf. 3 Statsrådet KRISTINA PERSSON (S):
          </note>
          <note>
            Herr talman! Hans Wallmark och jag delar i hög grad ett engagemang
            för det nordiska samarbetet och för Öresundsregionen, och vi har
            många sammanfallande åsikter. Jag ser fram emot fortsatt samarbete.
          </note>
          <note>
            Mitt uttalande om att skåningarna borde älska Stockholm var skämtsamt
            menat i ett informellt samtal med regionstyrelsens ordförande.
            Jag är mycket väl medveten om att Sveriges utveckling består av
            god utveckling på en mängd olika platser och regioner. Jag tror
            att det regionala perspektivet har framtiden för sig i en globaliserad
            värld som blir alltmer komplex. Det samarbete som behövs mellan
            civilsamhället, offentliga företrädare och näringslivet klarar
            man bäst lokalt och regionalt. Tyvärr går det sämre nationellt.
            Därför är jag en varm anhängare av det regionala perspektivet.
          </note>
          <note>
            När det gäller ESS handlar det om att kunna dra fördelar av de
            mycket stora summor – jag tror att det är 25–26 miljarder – som
            har investerats eller kommer att investeras i trakten av Lund
            i stora forskningsanlägg ­ ningar för materialteknik och i tillämpningar
            för industrin. Det är oerhört värdefullt, inte bara för Sverige
            utan för hela Europa. Detta har dimensio ­ ner som är Europa i
            världen. Sverige och Lund får en särställning, en spe ­ ciellt
            viktig roll i detta.
          </note>
          <note>
            Vi har inlett ett samarbete med aktörerna i regionen för att
            underlätta det samarbete som kommer att behövas mellan bland andra
            Köpenhamnsregionen och Skåne och mellan Lunds kommun och omvärlden.
            Det handlar om att göra det lättare för medföljande och underlätta
            de praktiska problemlösningar som måste till för att människor
            ska kunna jobba i anslutning till de här regionerna och för att
            företag ska kunna etablera sig.
          </note>
          <note>
            I det sammanhanget är naturligtvis de stora infrastrukturinvesteringar
            som görs i Danmark intressanta också för Sverige, inte minst den
            fasta förbindelsen över Fehmarn Bält. Det är möjligt att den kommer
            att leda till en ökad efterfrågan på kapacitet på Öresundsbron.
            Då kan det bli aktuellt med en utredning eller att vi engagerar
            oss ock så från Stockholms horisont för den här frågan. Men en
            förutsättning för att vi ska kunna göra det är att danskarna också
            vill det. Annars kan det vara väldigt svårt att åstadkomma något.
            Det får vi i så fall arbeta för.
          </note>
          <note>
            Kunskap om de praktiska villkoren för att arbeta respektive bo
            på olika sidor landsgränserna behöver spridas mer. Mina kollegor
            i regeringen har engagerat sig i frågan om bättre information
            och informationsspridning, inte minst på socialförsäkringsområdet.
            Och skattereglerna är snåriga och väldigt besvärliga. Det är viktigt
            att människor känner till vad som faktiskt gäller när man bestämmer
            sig för att flytta över en gräns.
          </note>
          <note type="speaker">
            Anf. 4 HANS WALLMARK (M):
          </note>
          <note>
            Herr talman! Det är mycket glädjande. Jag tycker att statsrådets
            svar blir bättre och bättre. Förmår hennes kollegor att också
            engagera sig i detta fortsatta arbete är det utmärkt, för då har
            vi flyttat fokus från att det kanske var fel på skåningarna, som
            skulle engagera sig i Stockholm, till att nu regeringen ska engagera
            sig. Det är en mycket glädjande utveckling. Statsrådet har ju
            möjlighet till ytterligare inlägg, så det kanske blir ännu bättre.
          </note>
          <note>
            I grunden vet jag att Kristina Persson och undertecknad delar
            mycket och har en samsyn om den nordiska utvecklingen, i ett europeiskt
            sammanhang. Jag tror också att Europa har framtiden för sig när
            det gäller en lite större regional utveckling.
          </note>
          <note>
            Men regionerna ser lite olika ut. Vi har tre väldigt intressanta
            regioner i Sverige där det i ett lokalt och regionalt perspektiv
            uppfattas som ganska okomplicerat att man rör sig i geografin.
            Men i ett lite större perspektiv blir det mer komplicerat, för
            det ligger en nationsgräns däremellan. Det handlar om min region,
            Öresundsregionen, mellan Skåne och Själland. Det handlar om Värmland,
            där gränsen går mellan Värmland och Norge. Och det handlar om
            Tornedalen, mellan Sverige och Finland. Utmaningarna är lite olika,
            men det som förenar alla dessa regioner är att den som är lokalt
            aktiv – i Pajala, Haparanda, Arvika, Helsingborg eller Ängelholm
            – inte tycker att det är något konstigt som finns på andra sidan
            gränsen. Det är i grunden inte en annan nation, utan det är en
            del av samma region.
          </note>
          <note>
            Därför är det så centralt att göra något åt denna typ av irritationsmoment
            som uppfattas av medborgarna och som definieras som gränshinder.
            Därför tycker jag också att det är bra att man nu har ett bilateralt
            organ mellan Sverige och Danmark, vilket statsrådet också pekar
            på. Av alla de gränsregioner vi har i Sverige är detta den ojämförligt
            största befolkningsmässigt och ekonomiskt.
          </note>
          <note>
            Kan vi göra oss av med gränshinder kan vi frigöra kreativitet,
            kapacitet och sannolikt också ökat välstånd. Därför är det så
            viktigt att fokusera på denna typ av gränshinder.
          </note>
          <note>
            Jag vet att statsråd brukar utrustas med en promemoria. Jag tror
            att Kristina Persson nog har med sig en sådan till interpellationsdebatten
            i dag. Där brukar det finnas frågor och svar. Då önskar jag att
            statsrådet tillsammans med medarbetare lite längre upp på listan
            skriver ned de saker som jag just nu uppfattar som viktigast i
            Öresundsområdet . Det är det fortsatta arbetet på ännu en fast
            förbindelse mellan Sverige och Danmark, gärna som en konsekvens
            eller ett resultat av att man nu får en fast förbindelse mellan
            Danmark och Tyskland i form av bron över Fehmarn Bält. Det handlar
            också om det rent konkreta när det gäller hur pensioner hakar
            samman i varandra. Det handlar om möjligheten att utföra praktik.
          </note>
          <note>
            Sedan finns det två särfall som jag vill slå ett slag för. Det
            ena är den så kallade Bornholmstrafiken , där merparten nu går
            via Sverige, via Ystad, men det är danska medborgare som åker
            från Danmark via Sverige för att komma tillbaka till Danmark,
            Bornholm. Det finns ibland en upplevd irritation av att det är
            svårt och krångligt att göra den resan. Jag tror att det är viktigt
            att man ser vilka möjligheter det innebär inte minst för den delen
            av Skåne, Ystad och Österlen, att ha så många danskar som är på
            väg till och från Bornholm och vilken köpkraft det kan innebära
            för regionen.
          </note>
          <note>
            Ett konkret exempel är också föräldraförsäkringen. Det är problem
            om man är boende i Sverige och arbetande i Danmark. Då kan man
            drabbas av en del problem. Det är ett praktiskt problem. Det är
            önskvärt om det går att lösa.
          </note>
          <note type="speaker">
            Anf. 5 Statsrådet KRISTINA PERSSON (S):
          </note>
          <note>
            Herr talman! Jag håller med om att de här regionerna är av stort
            värde. Jag skulle vilja lägga till en fjärde region, som ledamoten
            inte nämnde. Det är Jämtland och Trøndelag , där det finns en
            kultur och ett samarbete som har växt sig väldigt starkt sedan
            Jämtland tillhörde Danmark och Norge. Det ska vi ta vara på. Det
            har ett väldigt stort värde om vi kan undanröja hindren till exempel
            för att utnyttja varandras service över gränserna eller om det
            blir enklare med handel över gränserna.
          </note>
          <note>
            Alla hinder för människor och företag ska undanröjas. Det är
            min och regeringens grundsyn. För att lyckas med det skulle man
            egentligen behöva ta ett rejält kliv, någonting liknande det som
            gjorde s på 50-talet när den gemensamma arbetsmarknaden i Norden
            infördes . Det handlar om att införa gemensam lagstiftning på
            ett antal områden. Det är naturligtvis väldigt svårt. Det är därför
            det inte händer. Det är därför ingen politiker ännu har föreslagit
            det, vad jag vet, inte heller, tror jag, ledamot Wallmark.
          </note>
          <note>
            Men en utredning är nu tillsatt i Nordiska ministerrådets regi.
            Man har tillsatt Poul Nielson, tidigare statsråd i tidigare danska
            regeringar, för att göra en strategisk översyn av reglerna på
            den gemensamma arbetsmarknaden i Norden. Där hoppas jag att det
            kan komma initiativ som skulle kunna undanröja en del av de irritationsmoment
            som finns. Det handlar om individer som inte tycker sig bli korrekt
            behandlade av olika länders myndigheter.
          </note>
          <note>
            Grundregeln är att man ska kunna få del av intjänade förmåner
            även om man har flyttat till ett annat land. Det är där som det
            sker avräkningar och avstämningar mot respektive länders lagstiftningar.
            Många gånger kan det vara så att man inte har förväntat sig konsekvenserna
            av avräkningarna och sammanjämkningarna.
          </note>
          <note>
            Vi har olika system. Framför allt Danmark och Sverige har väldigt
            olika socialförsäkringssystem, och det leder till lite irritation.
            Men det finns massor av hinder och irritationsmoment som går att
            undanröja. En sak är det som Hans Wallmark tar upp som handlar
            om praktik och utbildning, att man ska kunna praktisera i ett
            land och utbilda sig i ett annat. Jag är helt anhängare av det.
            Det är en av de frågor som vi kommer att arbeta med i någon av
            arbetsgrupperna – jag är lite osäker på om det blir i den bilaterala
            gruppen eller i Gränshinderforum.
          </note>
          <note>
            Samma sak är det med Bornholmstrafiken . Jag vet inte hur pass
            allvarliga irritationsmomenten är. Det har handlat om hundar som
            man inte får ta med sig, till exempel. Här har vi lagstiftning
            för att hindra smittspridning, som man måste respektera. Men det
            är också en fråga som jag kan tänka mig att den bilaterala gruppen
            kan ta upp.
          </note>
          <note>
            När det gäller föräldraförsäkringen och tillämpningen av den
            tror jag att myndigheternas samarbete skulle kunna lösa en del
            av problemen, för det handlar om tillämpningar av regler i kombination
            med upplysning och bättre information.
          </note>
          <note>
            Jag är full av tillförsikt inför att vi i olika forum som vi
            har skapat ska kunna komma ännu längre än vad vi har gjort. Jag
            tänker också ta initiativ till att blåsa liv i den Öresundsdelegation
            som den förra regeringen hade möten inom, åtminstone fram till
            2014. Sedan var det väl valåret och regeringsskiftet som bidrog
            till att det inte blev något möte under 2014. Men vi har för avsikt
            att fortsätta med den. Vi håller på att se över formerna för den
            just nu.
          </note>
          <note type="speaker">
            Anf. 6 HANS WALLMARK (M):
          </note>
          <note>
            Herr talman! Som jag nämnde i mitt förra inlägg blir det bättre
            och bättre. Jag måste konstatera det. I det förra inlägget skulle
            Kristina Persson förmå sina regeringskollegor att engagera sig
            – utmärkt. Och nu i det se ­ naste inlägget skulle man återuppväcka
            Alliansens Öresundsdelegation – utmärkt.
          </note>
          <note>
            Skälet till att den här typen av interpellationer ställs och
            att frågor lämnas in är just att det kan vara rätt allvarligt
            för de enskilda som drabbas av den här typen av gränshinder, svårigheter
            och problem. De har inte access till kammaren. Därför blir det
            här ett sätt att visa på de svårigheter som finns.
          </note>
          <note>
            Jag tycker att det är bra med den attityd som statsrådet uppvisar,
            nämligen att det också gäller att lyssna. Därför tror jag att
            det är bra att just den här typen av organ – Öresundsdelegationen
            är ett gott exempel på det men också det här bilaterala organet
            – tar till sig de exempel som finns bland människor.
          </note>
          <note>
            Ett sådant exempel var det jag nämnde. Det omtalades rätt mycket
            i medierna i våras i Skåne. Det var en mamma som bodde i Sve rige
            och arbetade i Danmark. Det hade betalat s ut barnbidrag till
            henne. Hon återkrävdes på barnbidraget därför att hon arbetade
            i Danmark. Hade de pengarna, alltså barnbidraget, betalat s ut
            till pappan, som bodde i Sverige och arbetade i Sverige, hade
            detta inte varit återbetalningsskyldigt. Det är klart att detta
            för den enskilde framstår som administrativt utmanande. Det är
            därför jag menar att man när det gäller den här typen av gränshinderåtgärder
            borde lyssna på och ta till sig just av de exempel som finns.
          </note>
          <note>
            Jag gläder mig åt, herr talman, att många av de förslag som jag
            har nämnt finns med på statsrådets lista, och jag har för avsikt
            att vid lämplig tidpunkt återkomma med kontrollfrågor om hur arbetet
            går.
          </note>
          <note type="speaker">
            Anf. 7 Statsrådet KRISTINA PERSSON (S):
          </note>
          <note>
            Herr talman! Jag tror inte att jag behöver förmå mina regeringskollegor
            till detta. Jag är inte riktigt säker på att jag sa så ens. De
            är i gång. Alla prioriterar nordiskt samarbete. Inte minst på
            socialförsäkringsområdet är det mycket aktivitet. Det är mycket
            samarbete mellan myndigheterna och även på regeringsnivå.
          </note>
          <note>
            Vi fortsätter. Det går lite långsamt ibland på grund av att det
            är olika lagar och lagstiftningar i de olika länderna. Och så
            måste vi vilja båda två. En del av de här problemen handlar inte
            om att vi inte vill, utan det handlar om att ett annat land inte
            vill, till exempel Danmark när det gäller att förändra skattelagstiftningen
            så att man undanröjer en del av det missnöje som kan finnas ibland.
            Efter det att vi har fått en sådan omfattande trafik över gränsen
            har det ökat kraftigt.
          </note>
          <note>
            Sedan gäller det föräldraförsäkringen. Skulle man hårdutnyttja
            det skulle man alltså kunna få dubbla föräldrabidrag, eller man
            skulle kunna få från både Danmark och Sverige. Här handlar det
            om en kvinna som hade jobbat i Danmark. Då ska hon ha dansk föräldraförsäkring.
            Det är där hon har intjänat sina rättigheter på föräldraförsäkringsområdet.
            Sedan har man då ett sätt att avräkna det. Det är alltså en pappa
            som bor i Sverige som också får viss ledighet men inte riktigt
            i den omfattning som han skulle ha fått om det bara hade varit
            svensk lagstiftning som hade gällt.
          </note>
          <note>
            Jag är inte säker på att det skulle stämma med allmänhetens känsla
            för rättvisa om man skulle använda de här olika systemen maximalt
            till egen nytta.
          </note>
          <note>
            Överläggningen var härmed avslutad.
          </note>
          <note>
            § 17 Svar på interpellation 2014/15:690 om hotad övningsverksamhet
          </note>
          <note type="speaker">
            Anf. 8 Försvarsminister PETER HULTQVIST (S):
          </note>
          <note>
            Herr talman! Mikael Oscarsson har frågat mig hur jag avser att
            tillse att miljöprövningar inte förhindrar och fördröjer den ökade
            övningsverksamhet som ingår i försvarsöverenskommelsen.
          </note>
          <note>
            För att Försvarsmakten ska kunna utbilda och öva sina krigsförband
            är det nödvändigt att myndigheten också har tillgång till ändamålsenliga
            övningsområden.
          </note>
          <note>
            Det är riksdagen och regeringen som beslutar om försvarsmaktsorganisationens
            övergripande utformning. Med detta som grund bestämmer Försvarsmakten
            den närmare utformning av krigsförbanden som är nödvändig för
            att statsmakternas krav på operativ militär förmåga ska kunna
            uppfyllas. Inom de ramar regering och riksdag har lagt fast är
            det Försvarsmakten som avgör var och hur krigsförbanden ska utbildas
            och övas, liksom vilka övningsanordningar i form av skjutfält
            och annat som behövs för att kunna utbilda och öva krigsförbanden.
            Det är således Försvarsmakten som ansvarar för att nödvändiga
            tillstånd med mera finns för att kunna bedriva sin verksamhet.
          </note>
          <note>
            Försvarsmaktens övnings- och skjutfält är prövningspliktiga enligt
            miljöbalken. Länsstyrelsens miljöprövningsdelegation är första
            instans. Miljöprövningsdelegationens beslut kan överklagas till
            mark- och miljödomstolen, som med ett eget yttrande ska överlämna
            ärendet till regeringen för prövning.
          </note>
          <note>
            Miljöbalkens krav innebär att en samlad prövning ska göras av
            de olika miljö- och hälsoeffekter som en verksamhet riskerar att
            medföra. En sådan prövning är nödvändig för att vi ska kunna upprätthålla
            skyddet för människors hälsa och för miljön. I miljöprövningen
            får alla berörda möjlighet att lämna sina synpunkter. Prövningsmyndigheten
            gör sedan en sammanvägning av omständigheterna i ärendet och fattar
            sitt beslut.
          </note>
          <note>
            Som statsråd varken kan eller får jag kommentera pågående prövningsärenden.
          </note>
          <note type="speaker">
            Anf. 9 MIKAEL OSCARSSON (KD):
          </note>
          <note>
            Herr talman! Vi har ett bekymmersamt läge i vår omvärld. Vi ser
            hur Ryssland agerar alltmer hotfullt. Vi får den ena rapporten
            efter den andra, och läget är inte alls likt det vi hade för några
            år sedan. Bara förra året ökade incidenterna i luften med 50 procent.
            Vad som sker i vattnet fick vi en föraning om i och med det som
            hände förra hösten.
          </note>
          <note>
            Mitt uppe i allt detta har Sverige en på många sätt fantastisk
            möjlighet.
          </note>
          <note>
            Vi har också Gotland. Gotland är högst centralt, vilket har påpekats
            av Nato och nämns titt som tätt i Bryssel. När man besöker de
            baltiska länderna pekar de på kartan och säger: Please look at
            Gotland and do some ­ thing !
          </note>
          <note>
            Det har vi också gjort. Vi har gjort en uppgörelse. Alla vi som
            sitter i kammaren vet att det var ett historiskt misstag att avmilitärisera
            Gotland. Det skulle aldrig ha gjorts, men det gjordes. Nu ska
            det repareras genom uppgörelsen, och Gotland kommer att få 230
            soldater. De första kommer redan tredje kvartalet 2017, och fler
            kommer 2018.
          </note>
          <note>
            Det gäller att agera på ett sådant sätt att detta kommer att
            fungera.
          </note>
          <note>
            Jag ville med min interpellation lyfta fram frågan om de överklagade
            miljötillstånd för Försvarsmaktens skjutfält som har hamnat på
            regeringens bord.
          </note>
          <note>
            Det finns 61 övningsfält i vårt konungarike. En tredjedel av
            dem, 19 stycken, är nu uppe på regeringens bord. Det är, från
            norr till söder, Lomben , Orrträsk , Kustträsk, Bodens södra –
            där I 19 övar – Härnö, Skärsviken, Roten, Marma – där de mellansvenska
            förbanden övar – Väddö, Söderarm, Veckholm , Härads, Korsö, Stabbo
            , Mellsten , Askö – det är ställen i skärgården som är helt nödvändiga
            för att amfibieförbanden och de kustnära förbanden ska kunna öva
            – Karlsborg, Tofta och Göteborg.
          </note>
          <note>
            Det jag särskilt vill lyfta fram är Tofta. Det är i princip den
            mark vi äger där. I dag kan man bara öva på halva skjutfältet.
            Det har märkligt nog överklagats av Gotlands kommun. De om någon
            borde förstå det, men det gör de inte. De har synpunkter på detta
            och har motsatt sig det.
          </note>
          <note>
            Länsstyrelsen på Gotland har sagt: Tro inte på dem. Vi behöver
            öva.
          </note>
          <note>
            Regeringens eget organ, som har jobbat med mark- och miljödomstolen,
            har gjort ett yttrande. De säger också: Lyssna inte på dem. Se
            till att de får tillstånden.
          </note>
          <note>
            Herr försvarsminister! Jag begriper inte varför försvarsministern
            säger att han varken kan eller får kommentera pågående prövningsärende.
            Försvarsministern ska inte påverka myndigheter, men nu ligger
            det på regeringens och Romsons bord.
          </note>
          <note>
            Om inte överenskommelsen ska fallera innan den har kommit igång
            är det viktigt att detta ordnas. Det är därför jag har ställt
            denna interpellation. Jag hoppas att försvarsministern kan leverera
            ett tydligt och klart besked om Gotland men också om resten av
            landet.
          </note>
          <note type="speaker">
            Anf. 10 Försvarsminister PETER HULTQVIST (S):
          </note>
          <note>
            Herr talman! För det första kan inte Oscarsson locka mig in i
            konstitutionsutskottet genom att jag säger något här som innebär
            att någon driftig ledamot gör en anmälan. Därför tänker jag inte
            föregå regeringens hantering av detta ärende. Jag tror att Oscarsson
            innerst inne förstår att jag inte kan agera på det sättet.
          </note>
          <note>
            Man kan välja hur högstämd och omfattande man vill bli i denna
            diskussion och hur mycket man ska antyda eventuell senfärdighet
            hos olika regeringar. Låt mig konstatera att Härnön , Skärsviken,
            Marma, Tofta, Roten, Väddö, Söderarm, Korsö, Stabbo , Mellsten
            , Askö, Veckholmen, Karlsborgs flygplats och Göteborgs skärgårdsskjutfält
            har överlämnats i intervallet oktober 2009–2012. Den senaste var
            i januari 2014. Då var det andra som satt vid regeringsmakten.
            Ska man antyda en eventuell senfärdighet hos oss vill jag bara
            påminna om att tidigare regering hade gott om tid att hantera
            detta.
          </note>
          <note>
            Jag kan väl säga så mycket, utan att hamna i konstitutionsutskottet,
            att jag försöker påskynda ärendehanteringen vad gäller Tofta.
            Det handlar ju om den nuvarande verksamhetens omfattning på Gotland
            och inte eventuell framtida verksamhet. När den hanteringen är
            klar i regeringen får vi se hur vi går vidare.
          </note>
          <note>
            Jag är väl medveten om alla ingredienser i uppgörelsen eftersom
            jag själv har varit med och gjort den. Jag är också synnerligen
            väl medveten om förhållandet när det gäller Rysslands olika ageranden.
            Det behöver ingen tala om för mig.
          </note>
          <note>
            Det vi har framför oss är en övning som heter Center som startar
            inom kort. Också övningen Union Shield startar inom kort. Dessutom
            startar Östersjömarinens höstövning i närtid. Vi kommer alltså
            att ha en omfattande militär verksamhet i vårt närområde framför
            oss.
          </note>
          <note>
            Jag tror att alla förstår vikten av att få till bra förutsättningar
            på Gotland. Vi har också pekat på behovet av att luftvärnsförbanden
            ska öva där i ökad utsträckning. De t finns många skäl till att
            vi måste ha militär verksamhet på Gotland.
          </note>
          <note>
            Det är inget konstigt i det Oscarsson säger, utan det är väl
            känt att den som behärskar Gotland har ett avgörande inflytande
            på hur luftrummet och sjöläget ser ut i förhållande till Baltikum.
          </note>
          <note>
            Myndighetsprocesser är myndighetsprocesser, kopplade och relaterade
            till lag. Därför kan jag inte stå i riksdagen och föregå den typen
            av beslut.
          </note>
          <note type="speaker">
            Anf. 11 MIKAEL OSCARSSON (KD):
          </note>
          <note>
            Herr talman! Om vi ska ha ett försvar, och det ska vi ha, vad
            behöver vi för något då? Jo, vi behöver mannar. Det har vi brist
            på, men det ska vi förhoppningsvis rätta till. Vi behöver materiel.
            En del av den är ålderstigen, men det ska bli bättre. Vi behöver
            också övningar, och var det något som stod med stora bokstäver
            i det dokument vi kom överens om var det ”ÖVA”.
          </note>
          <note>
            Det är alltså ingen perifer fråga jag tar upp. Nu ligger en tredjedel
            av övningsfälten på regeringens bord, och då måste det hänga ihop.
            Högerhanden och vänsterhanden måste veta vad den andra gör. Därför
            är det viktigt att detta kommer fram.
          </note>
          <note>
            Jag är inte här för att locka Peter Hultqvist till något. Jag
            vill bara ha besked.
          </note>
          <note>
            Det är paragraf 1A i politikens handbok att skylla på andra:
            Det var de andra som skulle ha gjort jobbet. Det kan man göra,
            och det har försvarsministern gjort. Men nu är det faktiskt så
            att försvarsministern har möjlighet att ändra på detta.
          </note>
          <note>
            I det här fallet gör alla instanser tummen ned och säger att
            tillstånd bör ges. Därför skulle jag vilja få ett besked.
          </note>
          <note>
            Ursprungligen i detta ärende, år 2005, sa hemvärnet att man behövde
            öva 20 timmar per år. I dag är läget ett helt annat. Nu har vi
            en försvarsuppgörelse anno 2015 som är tydlig vad gäller övningsverksamheten.
            Det är därför jag står här och vill trycka på i dessa frågor.
          </note>
          <note>
            Om vi inte kan öva blir det stopp i soldatfabriken. Det är lika
            allvarligt som det skulle vara att stoppa linjen på Torslanda.
            På så sätt stoppar vi linjen när det gäller att öva.
          </note>
          <note>
            Det var inga perifera ställen för Försvarsmakten som jag räknade
            upp förut utan centrala övningsområden som behövs, vartenda ett.
            Därför förstår jag inte riktigt när försvarsministern säger att
            han inte kan kommentera. Frågan är om försvarsministern vill kommentera.
            Nu ligger detta på regeringens bord, och då är det högst relevant
            att ge ett tydligt besked.
          </note>
          <note>
            Den förra miljöprövningen tog fem år. Det finns en dagstidning
            i det här landet som heter Svenska Dagbladet. De har tagit reda
            på att den genomsnittliga tiden för miljöprövning är drygt åtta
            år från det att länsstyrelsen får ansökan från Försvarsmakten.
            Det får inte ta åtta år. Ingen av oss vet hur framtiden ser ut
            ens om ett halvår, om det är skarpt läge i Östersjön då. Det kan
            inte ta så lång tid.
          </note>
          <note>
            I samma tidning sa Åsa Romson att vi måste öka takten. Hon sa
            också något konstigt, nämligen att Försvarsmakten bör modernisera
            övningsformerna. Man kanske kan reda ut vad det betyder. Hon sa
            även att det kan anpassas bättre till lokalsamhället. Jag förstår
            inte alls vad Romson menar.
          </note>
          <note>
            Försvarsminister Peter Hultqvist har sagt att han ska försöka
            skynda på ärendena. Frågan är hur, och det hoppas jag att vi kan
            få besked om.
          </note>
          <note type="speaker">
            Anf. 12 Försvarsminister PETER HULTQVIST (S):
          </note>
          <note>
            Herr talman! Jag tror att du begriper mycket väl hur det hänger
            ihop, Mikael Oscarsson. Du säger att du ska ha besked och att
            det är konstigt att du inte får det. Men du vet att det blir en
            KU-anmälan om jag säger ja eller nej här eller att regeringen
            kommer att besluta si eller så. Då får jag sitta i konstitutionsutskottet.
            Så enkelt är det, och det vet du. Om du inte vet det måste du
            nog fundera på om du har de grundläggande förutsättningarna, för
            man måste vara klar över vad den ena och den andra rollen innebär.
          </note>
          <note>
            Det är inte så att jag inte förstår vad som sägs eller vad som
            behöver göras i olika sammanhang, men jag måste hålla mig någorlunda
            till regelverket. Oscarsson får fundera på om man ska respektera
            det eller inte.
          </note>
          <note>
            Det är inga konstigheter i det som Oscarsson säger, men jag har
            inte sagt att detta är en perifer fråga. Det är bara en vinkling
            som Oscarsson gör för att påskina att jag antingen inte förstår
            eller inte vill.
          </note>
          <note>
            Det finns ingenting att ironisera över i den här frågan. Jag
            nämnde tiderna för inlämnande och att den förra regeringen haft
            tid på sig bara för att jag tycker att det finns anledning för
            Oscarsson att tagga ned lite. Deras eget rec ord är inte så imponerande.
            Det kan man väl få säga utan att man skyller ifrån sig. Jag tycker
            att denna fråga måste lösas, men jag tycker inte att det finns
            någon anledning att ha en alltför hög profil med tanke på hur
            det har sett ut.
          </note>
          <note>
            Att skjutfält behövs för att bedriva övningar och att det är
            fundamentalt begriper väl varenda en som har förstått något om
            militär verksamhet. Det är heller inte något som vi behöver allmän
            folkupplysning om här, utan det är närmast en självklarhet i sammanhanget.
          </note>
          <note>
            Man har dessutom lagt en hel del pengar på övningsverksamhet
            under en period, och det kommer att öka framöver. Just nu står
            vi inför två övningar. Det är dels flygvapnets stora övning som
            startar inom kort, dels den stora arméövningen, som också startar
            snart.
          </note>
          <note>
            Vi har satsat på övningsverksamhet och kommer att göra det även
            fortsättningsvis. Enligt uppgörelsen ska vi även ha övningar med
            samtliga krigsförband fram till 2020, och det tycker jag är en
            viktig målsättning att nå upp till.
          </note>
          <note>
            Jag kan konstatera att de flesta argument i detta sammanhang
            är de nu nämnda . Det är viktigt att skynda på detta för att klara
            övningsverksamheten. Vi har gått igenom alla andra aspekter man
            kan ha på detta, så jag vet inte hur mycket mer som finns att
            säga i denna debatt. Men om man inte har den grundläggande förståelsen
            för att jag inte kan stå här och säga ja eller nej eller föregripa
            regeringens beslut upphör möjligheten att föra de batte n på ett
            konstruktivt sätt.
          </note>
          <note>
            Jag har förstått alla argument. Jag har en rätt klar bild av
            hur det ser ut, men jag har samtidigt ett regelverk att förhålla
            mig till. Det hoppas jag att Oscarsson kan förstå och respektera
            i någon mening.
          </note>
          <note type="speaker">
            Anf. 13 MIKAEL OSCARSSON (KD):
          </note>
          <note>
            Herr talman! Jag tackar för lektionen.
          </note>
          <note>
            Det jag menade var att om försvarsministern skulle ge sig in
            i Länsstyrelsen i Gotlands län och tala om detta mitt under miljöprövningen
            så vore det ministerstyre. Men om detta ligger på regeringens
            bord finns ju underlagen där, och det blir en politisk avvägning.
          </note>
          <note>
            Försvarsministern behöver inte ge besked här i dag, utan det
            finns en dag i morgon också. Det viktiga är att detta inte dras
            i långbänk. Ursäkta ordvitsen, men att dra detta i långbänk skulle
            vara att skjuta sig själv i foten.
          </note>
          <note>
            Jag räknade upp en lista med 19 centrala ställen, och det vore
            bra för Försvarsmakten att få veta. Nu finns det en osäkerhet.
            På några av ställena i Stockholms skärgård får man i dag inte
            öva på sommarhalvåret. Vem som helst inser ju att det är vanvettigt.
            Det ligger ju is fram till mars eller april vissa år, och då kan
            man inte öva med stridsbåtar.
          </note>
          <note>
            Ett land kan bli krigsskadat. Men det är uppenbart, herr talman,
            att man också kan bli fredsskadad. Vi är tacksamma för freden
            vi har haft, men det måste också komma ett allvar. Vi måste få
            detta att fungera. Därför kommer jag hela tiden tillbaka till
            att det är en central fråga att kunna öva.
          </note>
          <note>
            Gotland är centralt, som jag var inne på förut. De första förbanden
            kommer redan om två år. Försvarsmakten kan inte gå vidare och
            återta andra halvan förrän den första halvan är avklarad.
          </note>
          <note>
            Än en gång: Jag vill se till eller påskynda att vi stärker försvaret
            på det sätt vi har sagt. Då är övningstillfällen och övningsområden
            helt centralt.
          </note>
          <note type="speaker">
            Anf. 14 Försvarsminister PETER HULTQVIST (S):
          </note>
          <note>
            Herr talman! Det finns ingen grundläggande oenighet om att övningsmöjligheter
            är centralt. Det är grundläggande, och ingen behöver undervisa
            någon på den punkten.
          </note>
          <note>
            Jag kan ge besked när regeringen har fattat beslut, om jag ska
            följa regelordningen. Det är då jag kan g e besked. Hur jag sedan
            verkar och gör under hand får vara en del av den eventuella processen.
          </note>
          <note>
            Jag ha r nog tänkt fortsätta att följa regelverket i detta sammanhang,
            för jag tänker inte bjuda på KU-anmälningar eller uttalanden som
            föregår några beslut. Det nöjet ska jag inte erbjuda. Syftet kan
            naturligtvis vara vällovligt, men man får försöka hålla lite på
            detta så att man klarar alla delarna i en process.
          </note>
          <note>
            Vi ska ha en verksamhet på Gotland precis enligt överenskommelsen
            . V i ska stärka den på Gotland , och vi ska fullfölja alla åtaganden
            som vi har varit överens om. Det är helt klart att det är på det
            sättet.
          </note>
          <note>
            Ärendehanteringen måste ha sin gång enligt det regelverk som
            gäller. Sedan kan man beklaga att det är så, och man kan tycka
            både det ena och det andra. Men så ser det ut, och det är det
            vi har att förhålla oss till på gott och ont. Jag kan inte göra
            på något annat sätt.
          </note>
          <note>
            Överläggningen var härmed avslutad.
          </note>
          <note>
            § 18 Svar på interpellation 2014/15:708 om transparens och ändamålsenlighet
            vid utnämningar av chefer inom totalförsvaret
          </note>
          <note type="speaker">
            Anf. 15 Försvarsminister PETER HULTQVIST (S):
          </note>
          <note>
            Herr talman! Allan Widman har frågat mig hur jag avser att agera
            för att nå transparens och ändamålsenlighet avseende rekryteringarna
            av ny ÖB samt generaldirektör för FMV.
          </note>
          <note>
            I de flesta fall annonseras befattningar som myndighetschefer
            ut, men föreligger det speciella förutsättningar görs inte det.
            ÖB är en sådan tillsättning där förutsättningarna är speciella.
            Denne rekryteras ur en begränsad krets, och regeringen gör bedömningen
            att den har tillgång till den kunskap om potentiella kandidater
            som krävs för att kunna rekrytera utan ett sökförfarande. Detta
            beskrivs i den förra regeringens skrivelse 2009/10:43 Utnämningspolitiken
            , där det tydligt markeras att befattningen som ÖB utgör ett bland
            flera undantag från den i övrigt gällande huvudregeln.
          </note>
          <note>
            Av skrivelsen framgår också bland annat att en kravprofil upprättas
            inför varje rekrytering, som preciserar vilken kompetens och vilka
            erfarenheter en ny myndighetschef ska ha. Kravprofilen utgör underlag
            för den fortsatta rekryteringsprocessen och blir en allmän handling
            när rekryteringen är avslutad.
          </note>
          <note>
            Vad gäller befattningen som generaldirektör och chef för FMV
            har befattningen annonserats ut, och ett rekryteringsförfarande
            pågår för närvarande. Ett antal kandidater kommer att kallas till
            intervjuer och efter sedvanlig rekryteringsprocess kommer regeringen
            att återkomma med ett beslut i frågan. Vilka som söker en utlyst
            befattning som myndighetschef omfattas av sekretess sedan den
            1 april 2010.
          </note>
          <note type="speaker">
            Anf. 16 ALLAN WIDMAN (FP):
          </note>
          <note>
            Herr talman! Jag tackar statsrådet för svaret på min interpellation.
          </note>
          <note>
            Det är inte utan att jag en dag som denna minns den förutvarande
            ledande försvarspolitikern Håkan Juholts ansträngningar för ungefär
            tio år sedan att ändra det högsta militära ämbetet i vårt land
            från befattningen överbefälhavare till befattningen generalstabschef.
            Han misslyckades i dessa sina ansträngningar, men jag tror att
            det från Håkan Juholts sida handlade om att avdramatisera och
            avmystifiera det högsta militära ämbetet i vårt land.
          </note>
          <note>
            Jag kan nu konstatera, herr talman, att det hemlighetsmakeri
            som har kringgärdat inte bara utnämningen av nästa överbefälhavare
            utan även utnämningen av generaldirektör för FMV verkar i rakt
            motsatt riktning. Det hade varit en möjlighet för försvarsministern
            att förbereda de här utnämningarna bättre genom att förankra dem
            hos riksdagen – hos försvarsutskottet och dess ordförande, eller
            åtminstone hos de partier som ingår i den så kallade försvarsuppgörelsen.
          </note>
          <note>
            Det är riktigt att det under förrförra mandatperioden kom en
            re geringsskrivelse gällande utnämningspolitiken. Den innebar
            väl vissa framsteg när det gäller transparens och ändamålsenlighet,
            men det är värt att konstatera att den dåvarande socialdemokratiska
            oppositionen med Berit Andnor och Tone Tingsgård i spetsen inte
            ansåg att de förslag som fanns i skrivelsen – samma som försvarsministern
            nu hänvisar till – var tillräckliga och gick tillräckligt långt.
          </note>
          <note>
            I stället skrev man följande i sin reservation i konstitutionsutskottets
            betänkande: ” Vägledande principer i ett sådant arbete bör enligt
            vår mening vara dels att rekryteringsprocessens transparens ska
            öka genom att ett stramare regelverk utformas, dels att kravprofiler
            alltid ska upprättas i processens inledande skede och vara offentliga
            .”
          </note>
          <note>
            Man fortsatte med att skriva att ett systematiskt uppföljningsarbete
            ska ske av utnämningsmakten genom att regeringen varje år lämnar
            en skriftlig redovisning till riksdagen av de utnämningar som
            genomförts och omständigheterna runt dessa.
          </note>
          <note>
            Mot bakgrund av detta måste jag fråga försvarsministern: Har
            det beträffande nästa överbefälhavare upprättats och offentliggjorts
            en kravprofil? Jag frågar eftersom regeringens skrivelse 2009/10:43
            faktiskt säger att det, även om ÖB som ämbete är undantaget från
            utannonsering, ska finnas genomarbetade kravprofiler och att de
            ska vara en utgångspunkt för rekryteringsprocessen. Jag vill också
            veta om det är försvarsministerns och regeringens avsikt att årligen
            återkomma till riksdagen med en redovisning av de utnämningar
            som har skett.
          </note>
          <note>
            I dagens Dala-Demokraten refereras det bland annat till ett uttalande
            av mig som gjordes i Svenska Dagbladet. Jag säger, herr talman,
            att det alltid finns flera tillgängliga kandidater till befattningen
            överbefälhavare men att det är mer kritiskt när det gäller generaldirektören
            för FMV. Jag säger detta inte för att jag är en uttalad och välkänd
            vän av svensk försvarsindus tri utan just för att jag är orolig
            för Försvarsmaktens operativa förmåga de kommande åren. Det är
            mycket som händer på materielområdet, och jag tror att det blir
            en allvarlig situation om det inte snabbt kommer en ny gd på plats.
          </note>
          <note type="speaker">
            Anf. 17 HANS WALLMARK (M):
          </note>
          <note>
            Herr talman! Jag beklagar att jag tränger mig in i den här debatten
            mellan försvarsutskottets ordförande och försvarsministern, men
            det finns några anmärkningar jag skulle vilja göra med anledning
            av den väckta interpellationen.
          </note>
          <note>
            I grunden tror jag att merparten av oss ledamöter i kammaren
            uppskattar idén om transparens och att vi blir hörda och delaktiga.
            Det kan vi också se på det extra möte försvarsutskottet kallades
            till i förra veckan, just för att få mer information om ett specifikt
            fall.
          </note>
          <note>
            Herr talman! Det jag skulle vilja lyfta fram och i all kamratlighet
            peka på inför försvarsministern är att det kommer ett pärlband
            av utnämningar regeringen ska ansvara för. Försvarsministern har
            själv att handlägga frågan om överbefälhavare och generaldirektör
            för Försvarets materielverk, men det finns ett antal andra stora
            utnämningar regeringen som kollektiv ska ställa sig bakom. Det
            gäller ytterligare ett antal generaldirektörsposter.
          </note>
          <note>
            Jag vill som ett vänligt påpekande till den nuvarande regeringen
            påminna om hur det har sett ut i Sverige. Nu är nämligen Socialdemokraterna
            tillbaka vid regeringsmakten efter åtta års frånvaro , herr talman
            . Jag har vuxit upp i ett Sverige som under 1970-talet präglades
            av en annan sorts socialdemokrati, och den vill jag inte ha tillbaka.
            Där kom merparten av höga utnämningar att präglas av att de rekryterade
            kom från en rätt likartad politisk bakgrund.
          </note>
          <note>
            Jag har inget skäl att misstänka någonting annat, men jag vill
            ändå understryka att den nya regeringen med de kommande utnämningarna
            – både inom försvarsministerns område och inom hans regeringskollegors
            områden – visar huruvida den återgår till en gammal linje, det
            vill säga politiska utnämningar . Jag hoppas i grunden att vi
            har lämnat den och att vi anträder vägen till ett modernare Sverige
            där det är kunskap, erfarenheter och bakgrund, inte partipolitisk
            hemvist, som avgör vem som rekryteras.
          </note>
          <note>
            Det tror jag att vi får se bevis på under de kommande månaderna,
            herr talman. Generaldirektör för FMV är ett fall, men det kommer
            att följas av fler. Jag delar kollegan och försvarsutskottets
            ordförande Allan Widmans åsikt att generaldirektören för Försvarets
            materielverk har en mycket viktig uppgift, inte minst av det skälet
            att vi står inför betydande materielprojekt under de kommande
            åren. Det har även vidimerats av försvarsministern genom den uppgörelse
            som har gjorts och den materielutredning som kommer att tillsättas.
          </note>
          <note>
            Det här är alltså viktiga uppgifter. Det finns skäl att önska
            försvarsministern lycka till i det fortsatta rekryterandet. Jag
            hoppas också att han har gjort en liten notering om att vi inte
            vill ha en återgång till forna tiders rekryteringar.
          </note>
          <note type="speaker">
            Anf. 18 Försvarsminister PETER HULTQVIST (S):
          </note>
          <note>
            Herr talman! Man kan fundera på vilken debatt vi ska ha. Ska
            vi debattera utnämningspolitiken generellt, eller ska vi koncentrera
            oss på interpellationens ärenden? Jag kan bara konstatera att
            utnämningspolitiken generellt, och principerna för den, hanteras
            av en annan minister än mig.
          </note>
          <note>
            Sedan är utnämningspolitik inte alltid världens enklaste fråga.
            Jag kan bara konstatera att de borgerliga i en rapport före valet
            2006 talade om att allt skulle utannonseras – man upphöjde annonseringen
            till norm.
          </note>
          <note>
            I mars 2009 gjorde vi från vår sida en beställning på en RUT-utredning
            av detta. Då hade man gjort 93 utnämningar, varav 38 i en sluten
            process utan vare sig annonsering eller konsult, 10 med endast
            annons och 30 med annons och konsult. Det finns alltså många bakgrunder
            att diskutera. Det visar väl att ärendet inte är helt enkelt.
          </note>
          <note>
            Beträffande politiska utnämningar lät det nästan som att politisk
            bakgrund inte skulle vara något tecken på kompetens. Men bland
            det första man gjorde efter valet 2006 var att den 2 november
            utse Per Unckel till landshövding i Stockholms län utan någon
            sorts annonseringsförfarande eller dylik process. Strax dessförinnan
            hade Carl Cederschiöld blivit förhandlingsman i frågan om trafik
            i Stockholm. Jag har inget emot de besluten. Jag bara konstaterar
            att varken annonsering eller någonting annat skedde. Jag tror
            säkert att de med sin politiska bakgrund klarade också detta.
          </note>
          <note>
            Det regelverk som den förra regeringen tog fram innehåller undantag
            från både annonserings- och konsultförfarande. Det gäller bland
            annat landshövdingar och ÖB. I vårt partis rapport Sverige förtjänar
            en profes ­ sionell utnämningspolitik , som Allan Widman hänvisar
            till i sin interpella ­ tion, förs det över huvud taget inga resonemang
            kring hur ÖB-frågan ska hanteras i de här sammanhangen. Jag vill
            bara ha det noterat.
          </note>
          <note>
            Nuvarande generaldirektör för FMV avgår den 1 september. Dan
            Ohlsson utsågs på regeringssammanträdet i dag till vikarierande
            gd och kommer att vara det tills ny generaldirektör tillträder.
            Befattningen har annonserats ut. Sista ansökningsdag var den 20
            augusti. Vi har fått ca 35 ansökningar. Det är ett väldigt brett
            spektrum, ett bra utbud och ett bra urval, som jag ser det. Jag
            kan inte se några problem med det urvalet och möjligheten att
            gå i land med det här på ett positivt sätt. Rekryteringsprocessen
            pågår på det sätt som den ska göra. Vi har också i annonsen tydligt
            klarat ut vad det är för typ av bakgrunder och kompetenser som
            krävs. Det är en lång lista.
          </note>
          <note>
            ÖB ska utses och tillträda den 1 oktober. Utifrån en framtagen
            kravprofil genomförs en rekryteringsprocess utan annonsering.
            Där hänvisar vi till den undantagsregel man kan läsa om i skriften
            om utnämningspolitiken. Det tycker nog jag är ett korrekt sätt
            att hantera ÖB-frågan. Jag tycker att vi försöker sköta det här
            på ett så professionellt och bra sätt som det bara går. Vi har
            också erfarenheter av hurdan förankringen var i samband med den
            förra ÖB-processen, där det togs vissa kontakter. Detta är naturligtvis
            ett ansvar som vilar på regeringen.
          </note>
          <note type="speaker">
            Anf. 19 ALLAN WIDMAN (FP):
          </note>
          <note>
            Herr talman! Man brukar ibland säga att försvarspolitiken är
            en ständig flykt mot framtiden – det kanske inte är så bra just
            i dag, men om några år kommer det minsann att bli väsentligt bättre.
            Det känns dock som att Peter Hultqvist som försvarsminister tillgriper
            en rakt motsatt taktik. Hela tiden när frågeställningen kommer
            upp flyr han bakåt i tiden till historien om hur illa det minsann
            var under andra regeringar. Jag vill påminna försvarsministern
            om att det nu är han som är en del av regeringen. Det är försvarsministern
            allena som har möjlighet att till exempel styra över utnämningsmakten
            eller för den delen hantera frågor om miljötillstånd för skjutfält
            och liknande.
          </note>
          <note>
            Jag ställde ett par konkreta frågor i mitt första anförande.
            Jag frågade huruvida kravprofiler var upprättade. Jag anser mig
            ha fått ett svar när det gäller gd för FMV, men inte när det gäller
            ÖB. Jag ställde också frågan om man från regeringens sida avser
            att återkomma till riksdagen med en årlig redovisning över utnämningspolitiken,
            vilket man krävde i opposi ­ tion för en handfull år sedan.
          </note>
          <note>
            Jag talade också om rekryteringen av generaldirektör till FMV
            som en väldigt kritisk fråga. En lång rad olika förhållanden gör
            just nu denna myndighet otroligt viktig för vårt samlade försvar.
            Regeringen har i sin vishet lagt ned Försvarsexportmyndigheten
            mitt under en stor pågående exportaffär med Brasilien. Vi har
            ett helt nytt stridsflygplan på gång. Vi har nya ubåtar på gång.
            Sammantaget är det fråga om materielanskaffningar för långt över
            100 miljarder kronor. Vi vet också att FMV precis blivit föremål
            för den så kallade logistikreformen. Man tar emot ett stort antal
            nya anställda, och man ska hitta nya rutiner och vägar för samarbetet
            med Försvarsmakten. Nu i veckan tillkom dessutom en utredning
            som ska se över en del av FMV:s ansvarsområden.
          </note>
          <note>
            Jag tror att det var under någon av de första dagarna i juni,
            herr talman, som Lena Erixon meddelades gå över till Trafikverket
            den 1 september. Först nu i veckan, den 21 augusti, meddelade
            departementsrådet Lovisa Onn i Dagens Industri att man satt igång
            rekryteringsprocessen. Det förflöt alltså två månader från det
            att regeringen fick veta att en vakans skulle uppstå tills man
            startade den här processen. Jag är, herr talman, djupt oroad över
            läget.
          </note>
          <note>
            Min avslutande fråga till försvarsministern blir naturligtvis:
            När menar försvarsministern att en ny generaldirektör på FMV kan
            vara på plats?
          </note>
          <note type="speaker">
            Anf. 20 HANS WALLMARK (M):
          </note>
          <note>
            Herr talman! Vår uppgift som företrädare för oppositionen är
            att följa och granska regeringens göranden och låtanden. Det här
            är ett sådant område. Som kollegan Allan Widman pekar på är frågan
            om generaldirektör för Försvarets materielverk viktig. Vi har
            haft en kompetent generaldirektör där. Det är glädjande att hon
            har fått nya uppgifter, men det är regeringen som har entledigat
            henne från hennes uppdrag som generaldirektör för FMV och gett
            henne ett nytt generaldirektörskap. Det hade man kunnat göra med
            andra tidsramar och på ett annat sätt. Därför finns det skäl att
            ställa den här typen av kritiska frågor. Kunde man kanske ha gjort
            detta på något annat sätt?
          </note>
          <note>
            Herr talman! Försvarsministern säger att det är professionalismen
            som ligger till grund. Jag vill verkligen understryka att det
            inte finns någonting i det försvarsministern hitintills gjort
            som gör att jag än så länge skulle ha skäl att vara orolig. Men
            i all kamratlighet vill jag peka på att det vore oklokt med en
            återgång till den politik som präglade Socialdemokraterna under
            70-talet. När man talar om professionalism ska det inte gälla
            vad man säger utan vad man gör. Där kommer försvarsministern att
            prövas i och med de kommande utnämningarna. Återigen: Det finns
            ännu ingenting som talar för att han inte skulle klara av den
            uppgiften, herr talman. Det är bara ett gott råd.
          </note>
          <note>
            Som försvarsministern nämnde har regeringen nu gjort så att vi
            har en tillförordnad generaldirektör för FMV. Vad som möjligtvis
            glömdes att berätta är att den tillförordnade generaldirektören
            är tidigare statssekreterare. Jag tänker inte söka strid om det.
            Men det är viktigt att betona att professionalismen visar sig
            i de kommande utnämningarna, inte i vad man säger, utan i vad
            man gör.
          </note>
          <note type="speaker">
            Anf. 21 Försvarsminister PETER HULTQVIST (S):
          </note>
          <note>
            Herr talman! Det är den här typen av debatt som leder till att
            man är tvungen att påminna lite grann om hur ni i Alliansen själva
            hanterade olika situationer. Ni har någon sorts underförstådd
            bild av att vi inte skulle utse kompetenta personer, att vi inte
            hanterat det här på ett bra sätt tidigare och så vidare. Jag menar
            nog på att vi har haft bra generaldirektörer genom åren. Men det
            finns här en antydan som jag inte tycker är helt trevlig eller
            rimlig i sammanhanget, mot bakgrund av att jag rent faktamässigt
            kunde peka på era egna utnämningar, som kanske inte var fullständigt
            konsekventa utifrån er egen tidigare politik.
          </note>
          <note>
            Dessutom är det så att en politisk bakgrund innehåller väldigt
            mycket kompetens som också kan användas i en annan del av statsförvaltningen.
            Vi kan inte ha någon sorts yrkesförbud för politiker för andra
            arbetsuppgifter inom staten eller andra delar av offentlig sektor.
            Det har också funnits ministrar i tidigare borgerliga regeringar
            som gått vidare till generaldirektörsuppdrag. Jag har aldrig över
            huvud taget antytt att detta inte skulle vara förenligt med kompetens.
            Man bör vara lite försiktig om man ska ge sig in i grenen ”kasta
            sten i glashus”.
          </note>
          <note>
            Den som blir ÖB och den som blir chef för FMV kommer att ha en
            gedigen bakgrund. Det kommer att vara personer som mycket väl
            går att stå för i det sammanhanget. Nu ska jag inte föregripa
            det, men med det urval vi har på FMV-tjänsten är jag inte ett
            dugg orolig. Det kommer att sluta med en bra rekrytering.
          </note>
          <note>
            Jag är inte heller orolig för att verksamheten skulle svaja eller
            på något allvarligt sätt inte kunna skötas under den tid som Dan
            Ohlsson nu har fått sitt uppdrag. Det kommer att fortsätta att
            fungera. Jag har inte alls samma oro som försvarsutskottets ordförande
            gör sig till tolk för.
          </note>
          <note>
            När det gäller ÖB-frågan säger jag nu en gång till så att det
            framgår: Utifrån framtagen kravprofil genomförs en rekryteringsprocess
            utan annonsering. Det är linjen när det gäller den delen. Det
            sa jag även i mitt förra inlägg. Nu hoppas jag att jag inte behöver
            upprepa det en tredje gång i sammanhanget.
          </note>
          <note>
            Det är klart att jag inser hela bredden i utmaningarna. Det är
            därför som det är så grannlaga. Vi hade en annonsering på FMV-delen
            som gick ut förra veckan den 20 augusti. Om vi kan genomföra en
            rekryteringsprocess relativt snart under hösten kommer vi ändå
            att kunna lösa det på ett rimligt sätt inom rimliga tidsramar.
            Man ska kanske också ha respekt för att det har varit semestermånader.
            Det kan vara en av orsakerna till att man lade slutannonseringen
            till den 20 augusti.
          </note>
          <note>
            Jag ser med viss tillförsikt på framtiden när det gäller båda
            rekryteringarna. Det finns inte någon anledning att ge en bild
            av att det är någonting som inte är skött enligt boken i de delarna.
            Jag hoppas att vi ska kunna avsluta det med namn på dessa två
            tjänster som ska kunna väcka respekt och vara allmänt accepterade.
          </note>
          <note type="speaker">
            Anf. 22 ALLAN WIDMAN (FP):
          </note>
          <note>
            Herr talman! På en punkt håller jag odelat med försvarsministern.
            Det är långt bättre att före detta ministrar blir generaldirektörer
            än att de blir konsulter, ibland för en svensk försvarsindustri.
            Försvarsministern avslutade sitt förrförra anförande med att säga
            att det är regeringens sak att förankra. Jag delar den uppfattningen
            fullt ut. Regeringen råder över utnämningsmakten.
          </note>
          <note>
            Min fråga till försvarsministern var: Ser försvarsministern ett
            värde i att förankra till exempel utnämningar av höga befattningshavare
            på försvarsområdet med Sveriges riksdag, den politiska oppositionen
            och de partier som ingår i den så kallade försvarsuppgörelsen?
            Förstår försvarsministern att detta med transparens och öppenhet
            kring rekryteringsprocesser är ett sätt att i bredare bemärkelse
            förankra de beslut som regeringen avser att fatta?
          </note>
          <note>
            Avslutningsvis, herr talman, bedömer jag att jag inte har fått
            svar på två av de frågor som jag har ställt. Den ena är när försvarsministern,
            givet den nu pågående rekryteringsprocessen av generaldirektör
            för FMV, bedömer att generaldirektör kan vara tillsatt. Den andra
            är huruvida regeringen nu avser att följa upp de tankegångar man
            hade i opposition om en årlig redovisning till Sveriges riksdag
            beträffande hur utnämningspolitiken har hanterats.
          </note>
          <note type="speaker">
            Anf. 23 Försvarsminister PETER HULTQVIST (S):
          </note>
          <note>
            Herr talman! När det gäller den sista frågan förklarade jag redan
            i mitt första inlägg att jag inte går in och för en debatt på
            en annan ministers område. När det gäller årliga redovisningar
            av generell art av utnämningspolitiken får ansvarig minister sköta
            den delen.
          </note>
          <note>
            När kommer FMV-tjänsten att vara tillsatt? Hur ska jag svara
            på den frågan? Förväntar du dig ett specificerat datum, eller
            vad är det som ligger i din fråga? Ansökningsförfarandet avslutades
            den 20 augusti. Nu kommer utvärderingen av ca 35 kandidater att
            äga rum. Vi ska göra det så fort som möjligt.
          </note>
          <note>
            Jag ser att vi kan klara det utan alltför lång tidsutdräkt. Men
            ställer jag mig här nu och säger att det ska vara avslutat exakt
            då och då kommer jag naturligtvis att få kritik. Det kanske inte
            blev exakt som jag sa. Det tänker jag inte öppna för.
          </note>
          <note>
            Jag har nu redogjort för förutsättningarna. När det gäller uppdraget
            att rekrytera en ny FMV-chef började vi förbereda det så fort
            som var möjligt. Det finns egentligen inte någon anledning att
            här konstruera ihop någon sorts situation där det ska framstå
            som att regeringen inte har försökt att sköta det så gott den
            kan när det gäller generaldirektör för FMV så här långt. Nu kanske
            man med tillförsikt ska se fram emot att vi har så många sökande,
            som jag kan säga utan att bryta mot sekretess, som har lagt in
            sina ansökningar på ett kvalificerat sätt. Vi har ett stort utbud
            att välja på.
          </note>
          <note>
            Vi är inte framme vid ett beslut än när det gäller ÖB-frågan.
            Det återstår tid än att föra diskussioner. Det är regeringens
            ansvar i ett sådant sammanhang. Vi får bedöma den så kallade förankringsprocessen
            efteråt när beslutet är fattat.
          </note>
          <note>
            Överläggningen var härmed avslutad.
          </note>
          <note>
            § 19 Svar på interpellation 2014/15:688 om direkt humanitärt
            stöd till flyktingar i Irak och Syrien
          </note>
          <note type="speaker">
            Anf. 24 Statsrådet ISABELLA LÖVIN (MP):
          </note>
          <note>
            Herr talman! Robert Halef har frågat mig om regeringen kommer
            att möjliggöra ett direkt svenskt humanitärt stöd till behövande
            flyktingar via de lokalt etablerade kyrkorna och andra ideella
            organisationer i Syrien och Irak.
          </note>
          <note>
            Frågeställaren noterar den mycket svåra situationen för folken
            i Irak och Syrien. Hundratusentals människor har dödats eller
            skadats, och miljontals människor har tvingats fly sina hem. Dessa
            människor tillhör en rad olika etniska och religiösa grupper,
            kurder i Kobane , shiiter i Deir el- Zour , sunniter i Anbar ,
            yazidier i Sinjar , palestinier i Yarmouk och kristna i Hasakeh
            och Mosul. Jag har genom mitt besök i Libanon själv mött många
            familjer som flytt Syrien, och fått gripande ögonvittnesskildringar
            om vad som drabbat både dem och dem som är kvar.
          </note>
          <note>
            Den svenska humanitära politiken utgår alltid ifrån de grundläggande
            humanitära principerna om humanitet, opartiskhet, neutralitet
            och oberoende. Detta innebär bland annat att biståndet ska nå
            dem som bäst behöver det, oaktat politisk, religiös och etnisk
            tillhörighet eller geografiskt bosättningsområde. Att utan urskiljning
            ge stöd till alla i nöd ökar möjligheterna att de humanitära aktörernas
            livräddande insatser accepteras och att de ges tillträde av parterna
            i konflikten.
          </note>
          <note>
            Jag vill också understryka FN:s centrala roll i att säkerställa
            en samordnad, effektiv och väl fungerande humanitär respons. Detta
            är särskilt viktigt i ko mplexa humanitära kriser som de i Syrien
            och Irak. Sverige kanaliserar därför huvuddelen av sitt stöd via
            FN:s humanitära appeller, i vilka en stor mängd aktörer samordnar
            sina insatser för att undvika både luckor och överlappningar i
            den humanitära responsen.
          </note>
          <note>
            Många organisationer som får svenskt stöd arbetar i sin tur med
            lokala aktörer för att tillvarata viktig lokalkännedom. De nationella
            Rödakors ­ organisationerna är exempelvis oumbärliga genom sin
            lokalkännedom och kapacitet att agera i komplexa miljöer, något
            som ofta möjliggörs tack vare deras neutralitet.
          </note>
          <note>
            Slutligen är Sverige en av världens största givare av ej öronmärkt
            kärnstöd till de humanitära FN-organisationerna. Kärnstöden ger
            organisationerna flexibilitet att snabbt och effektivt kunna agera
            i svåra humanitära kriser. FN-organisationerna själva påpekar
            gång på gång hur viktigt Sveriges kärnstöd är för deras kapacitet
            att svara på den här typen av kriser.
          </note>
          <note>
            Sveriges omfattande humanitära stöd till Syrien och Irak, och
            till de grannländer dit de syriska och irakiska flyktingströmmarna
            går, fortsätter. Under 2014 bidrog Sverige med totalt drygt 700
            miljoner kronor till de båda kriserna. Hittills i år har 350 miljoner
            kronor betalats ut. Stödet kanaliseras via FN och Rödakorsrörelsen
            liksom enskilda organisationer. Det går såväl till behövande i
            Syrien och Irak som till människor som tvingats på flykt i regionen.
            Vi kommer att fortsätta göra vad vi kan för att hjälpa de utsatta
            människor som lever i konsekvenserna av en alltmer förvärrad humanitär
            situation.
          </note>
          <note>
            Som Robert Halef väl känner till är det Sida som självständigt
            fattar beslut om hur Sveriges projektstöd till Syrien och Irak
            ska användas. Centralt i Sidas beslut är att stödet ges på ett
            sätt som är behovsbaserat och i linje med de humanitära principerna.
            Slutligen kan konstateras att Sidas verksamhet är sådan att stöd
            främst ges till etablerade humanitära organisationer med mångårig
            erfarenhet av humanitära program i stor skala, men att dessa organisationer
            i sin tur ofta arbetar i partnerskap med mindre, lokala, aktörer.
          </note>
          <note type="speaker">
            Anf. 25 ROBERT HALEF (KD):
          </note>
          <note>
            Herr talman! Jag vill först och främst tacka biståndsministern
            för svaret. Men tyvärr är jag inte nöjd med det givna svaret,
            och jag hoppas att dagens debatt får vår biståndsminister att
            ändra uppfattning i frågan.
          </note>
          <note>
            Herr talman! Det pågår ett folkmord på de kristna minoriteterna
            i Syrien och Irak. Syrianer, kaldéer, assyrier, armenier och yazidier
            är extra utsatta på grund av sin religiösa tillhörighet. Terrororganisationen
            Islamiska staten har etablerat ett kalifat i delar av Syrien och
            Irak, och i dessa områden har man begått folkrättsbrott mot kristna
            invånare och yazidier .
          </note>
          <note>
            Med våld har över 400 000 kristna invånare fördrivits från sina
            hemtrakter i Irak, och likaså har i Syrien flera hundra tusen
            kristna invånare tvingats att fly från områden som regimen förlorat
            kontrollen över. Tusentals har blivit dödade, och flera hundra
            barn och vuxna är fortfarande kidnappade och hålls som sexslavar
            hos Islamiska staten.
          </note>
          <note>
            De kristna minoriteterna har blivit och är marginaliserade i
            regionen. De behöver vårt och omvärldens stöd – politiskt, moraliskt
            och humanitärt stöd för att överleva. Det ligger ett stort ansvar
            på FN att agera och att med militära medel slå ut terrororganisationerna
            och stoppa denna mänskliga katastrof.
          </note>
          <note>
            Pojkar och flickor våldtas, och de som inte konverterar till
            islam eller delar Islamiska statens extrema fundamentalistiska
            tolkning av islam blir offentligt halshuggna. Detta händer i dag
            och även i detta nu.
          </note>
          <note>
            Jag är stolt över Sveriges humana och ansvarstagande roll när
            det kommer till att hjälpa utsatta människor i världen. Men det
            krävs mer flexibilitet i våra regler och rutiner. Vi behöver se
            över detta för att vi ska kunna göra ytterligare insatser för
            dessa utsatta människor.
          </note>
          <note>
            Herr talman! Jag har svårt att förstå och acceptera regeringens
            fyrkantiga hållning när det gäller att inte ändra rutinerna eller
            rådande praxis för att hjälpa fler behövande. En liten summa av
            det humanitära biståndet kan hjälpa många nödställda via direkt
            svenskt humanitärt stöd till behövande flyktingar via exempelvis
            kyrkor och andra etablerade lokala ideella organisationer. Låt
            mig poängtera att dessa kyrkor dagligen hjälper alla behövande
            i närområdet oavsett etnisk eller religiös tillhörighet.
          </note>
          <note>
            Stora delar av det internationella humanitära stödet går till
            flyktingförläggningar i de angränsande länderna. Miljoner interna
            flyktingar i Syrien nås inte av de internationella insatserna,
            för biståndsarbetare kan inte jobba i landet på grund av säkerhetsrisken.
            De stridande parterna, vare sig regimen eller opinionsgrupper,
            ger inga garantier för FN-personal. Säkerhetsrisken gör att det
            humanitära stödet inte når behövande i landet.
          </note>
          <note>
            Herr talman! Sedan ett par år samarbetar Tyskland med den syrisk-ortodoxa
            kyrkan i Syrien, och kyrkan får direkt humanitärt stöd. Jag förväntar
            mig att biståndsministern ändrar den svenska hållningen och inser
            vikten av att nå fler behövande med stöd och hjälp. Jag är övertygad
            om att detta är en mer effektiv väg att gå för att hjälpa interna
            flyktingar i dessa länder.
          </note>
          <note>
            Min fråga kvarstår: Kommer Sverige att hjälpa internflyktingarna
            med direkt humanitärt stöd via exempelvis den syrisk-ortodoxa
            eller kaldeiska kyrkan i Irak och Syrien?
          </note>
          <note type="speaker">
            Anf. 26 Statsrådet ISABELLA LÖVIN (MP):
          </note>
          <note>
            Herr talman! Jag tackar så mycket för frågan. Jag välkomnar denna
            debatt, inte minst för att få möjlighet att understryka hur mycket
            Sverige har engagerat sig i att hjälpa de miljoner nödställda
            människor som i dag är på flykt sedan kriget bröt ut 2011.
          </note>
          <note>
            Vi har gett sammanlagt över 2 miljarder i stöd till de behövande
            och nödställda i Syrien och Irak. Behovet är fullständigt överväldigande.
            Om man ser på FN:s appeller är de finansierade till mindre än
            hälften, och Sverige har gjort mer än sin del och verkligen svarat
            upp på appellerna. Sverige är en av de största kärnstödsgivarna
            till alla de organisationer som försöker hjälpa till i området.
            Men det är en oerhört svår situation, och p recis som Robert Halef
            pekade på är det humanitära tillträdet i mycket stora delar av
            Syrien och Irak väldigt svårt i dag.
          </note>
          <note>
            Jag kan nämna några siffror. I Syrien är 12,2 miljoner människor
            i behov av direkt humanitärt stöd. Av dessa finns 4,6 miljoner
            i särskilt svåråtkomliga områden, och 422 000 finns i ockuperade
            områden. Av dem som finns i ockuperade områden är det bara 1 procent
            som kan nås av hjälp över huvud taget. I de svåråtkomliga områdena
            är det 5 procent. Det beror inte på att FN, Sverige eller någon
            annan är dåliga på att försöka hjälpa till, utan det beror på
            kriget. Det beror på det gigantiska politiska misslyckande som
            sker i regionen och de fasansfulla saker som Robert Halef beskriver.
          </note>
          <note>
            Det beror också på bristen när det gäller humanitärt tillträde
            och en ny inställning som finns till detta. Man ser annorlunda
            på det nu än när det humanitära systemet en gång riggades. Parterna
            i konflikten, inte minst Isil men även Asadsidan , respekterar
            inte tillträde. Detta är en gigantisk utmaning för världssamfundet.
          </note>
          <note>
            Respekten för neutraliteten i det humanitära tillträdet är en
            sak som vi måste framhärda i, för i det ögonblick som parterna
            börjar uppleva att hjälpen riktar sig till endera sidan i konflikten
            blir det ännu farligare. Då blir det ännu svårare för hjälparbetare
            som försöker nå fram med hjälpen. Röda Halvmånen har redan i dag
            45 biståndsarbetare och hjälparbetare som har mördats och dödats
            i konflikten, och man har ett helt neutralt förhållningssätt.
            Därför är det så viktigt att vi behåller detta. Vi ska inte göra
            urskiljning när det gäller etniska, religiösa eller andra minoriteter.
          </note>
          <note>
            Vi ser dock naturligtvis hur svårt det är och vilka fasansfulla
            övergrepp som begås. FN ordnar en konferens till hjälp för offren
            för attackerna mot religiösa och etniska grupper i Paris den 8
            september. Kabinettssekreteraren kommer att åka dit. Detta görs
            för att försöka hitta lösningar på den specifika situation som
            råder.
          </note>
          <note>
            Det finns ingenting som hindrar att enskilda NGO:er , kyrkor
            och så vidare, på samma sätt som alla andra kan få kanaliserat
            stöd via Sida och även via FN-organisationerna. Det finns inte
            på något sätt någon princip för att vi inte skulle kanalisera
            stödet. Det kan absolut göras, men då ska man uppfylla de kriterier
            som vi har på kvalitet och opartiskhet.
          </note>
          <note type="speaker">
            Anf. 27 ROBERT HALEF (KD):
          </note>
          <note>
            Herr talman! Tack, ministern, för svaret! Jag instämmer i det
            som ministern har sagt om att Sverige är unikt i sitt sätt att
            hjälpa behövande i hela världen. Det är jag stolt över.
          </note>
          <note>
            Det jag har eftersträvat att framhålla i min interpellation är
            att det i dag råder en situation där Sida inte är redo att samarbeta
            med lokala aktörer, i det här fallet den syrisk-ortodoxa kyrkan.
          </note>
          <note>
            Det enda hopp som de kristna flyktingarna i dessa länder har
            och som de kan ha tillit till är just kyrkan. Kyrkan tar ett stort
            ansvar och känner till behoven i närområdena, vilket är viktigt
            för att medlen ska kunna gå direkt till de behövande. Kyrkan har
            upprättat egna flyktingläger i stora garagehus och på parkeringsplatser.
            Och stora tältområden har upprättats kring kyrkorna. Jag har själv
            besökt dessa förläggningar och sett hur människor tvingas leva
            under väldigt knappa förhållanden.
          </note>
          <note>
            De kristna invånarna vågar inte gå till de traditionella internationella
            flyktingförläggningarna av rädsla för hot, våld och diskriminering
            och går miste om direkt humanitärt internationellt stöd.
          </note>
          <note>
            För att få biståndsministern att förstå hur komplex situationen
            är vill jag dela med mig av följande berättels e: Under en av
            mina resor till Libanon träffade jag den svenska ambassadören
            för Syrien och Libanon i Beirut. Med mig hade jag den syrisk-ortodoxe
            biskopen från staden Zahla i Libanon, en gränsstad till Syrien.
            Där bor de kristna flyktingarna hos släkt och vänner, och kyrkorna
            hjälper dem med förnödenheter.
          </note>
          <note>
            Ambassadören var förvånad över situationen och frågade biskopen
            varför de kristna flyktingarna inte vill bo på flyktingförläggningarna.
            Biskopen svarade att de som flyr från islamistisk förföljelse
            inte vågar bo på dessa förläggningar av rädsla för trakasserier
            och diskriminering på grund av deras kristna tro.
          </note>
          <note>
            Biskopen framförde att om FN och EU vill alla flyktingars bästa
            bör särskilda flyktingförläggningar för kristna syriska flyktingar
            upprättas så att även de kan omfattas av det internationella humanitära
            stödet och känna trygghet på sin tillflykt sort .
          </note>
          <note>
            Min uppmaning till biståndsministern är att ompröva sin hållning
            och göra det möjligt med direkt svenskt humanitärt stöd till lokala
            och natio ­ nella kyrkoorganisationer.
          </note>
          <note>
            Jag hoppas att denna debatt ska leda till att vi från svensk
            sida ser över våra rutiner och hittar någon form för att hjälpa
            just de interna flyktingarna, som de traditionella stödinsatserna
            inte når fram till. Jag tror inte att enstaka miljoner av vårt
            bistånd på över 40 miljarder skulle drabba hela systemet och rubba
            de rutiner och praxis som vi går efter i dag. Enstaka miljoner
            skulle hjälpa många fler människor på plats.
          </note>
          <note>
            Jag vet att regleringsbrev styr och att det finns gällande praxis
            för vilka nationella, internationella och bilaterala samarbeten
            vi har för att hjälpa människor på plats. Men det måste ändå finnas
            något alternativ. Tyskland till exempel går in med direktstöd,
            med små resurser, och hjälper människor i nöd.
          </note>
          <note type="speaker">
            Anf. 28 Statsrådet ISABELLA LÖVIN (MP):
          </note>
          <note>
            Herr talman! Jag vill upprepa att det är Sida som fattar självständiga
            beslut om humanitära kriser. Att ge direktstöd innebär inte att
            man går emot de humanitära principerna. FN:s olika organisationer
            kanaliserar stödet i regionen via lokala organisationer och NGO:er
            – det kan även vara kyrkor.
          </note>
          <note>
            Vi ger ett stort stöd till Ocha , FN:s samordningsorganisation,
            och deras emergency response plan som har som specifikt uppdrag
            att ge stöd till mindre organisationer som kan jobba gränsöverskridande.
            Det finns alltså ingen princip att ändra i regleringsbrevet. Vi
            ska använda de organisa ­ tioner som bedöms vara mest effektiva
            som kanaler för de mest nödställda.
          </note>
          <note>
            Jag ställer mig frågande till särskilda flyktingförläggningar
            beroende på religiös tillhörighet. 85 procent av de m som är på
            flykt undan kriget i Syrien och Irak i dag är sunnimuslimer. De
            har en rad olika etniska bakgrunder och religiösa tillhörigheter.
            Om vi skulle ha olika flyktingläger för olika religiösa eller
            andra minoriteter spär vi snarare på de skillnader som vissa krafter
            försöker blåsa upp i regionen och som ligger bakom dagens blodiga
            inbördeskrig. Därför är jag ytterst tveksam till det.
          </note>
          <note>
            Det finns naturligtvis olika vägar för att specifikt hjälpa religiösa
            och andra minoriteter som är måltavlor i dag. Det är det som kommer
            att diskuteras på FN-konferensen i september. Vi hoppas kunna
            hitta nya svar. Men vi får framför allt inte glömma bort att det
            stora problemet är kriget. Den globala responsen går på knäna.
            Krisen är bara finansierad till knappt hälften, utifrån de behov
            som FN har gett uttryck för . Oerhört många människor lever dessutom
            utanför räckvidden för någon som helst hjälporganisation. Respekten
            för Röda Korset, Röda Halvmånen och FN:s organisationer är obefintlig
            i de områdena, och dessa modiga människor är måltavlor. Det är
            oerhört bekymmersamt.
          </note>
          <note>
            FN kommer att ha en stor konferens om det humanitära systemet
            nästa år. En av de stora knäckfrågorna är hur vi ska kunna jobba
            bättre i dag när respekten för det humanitära tillträdet har försvunnit
            från många aktörer. Krig och konflikter ser inte ut som tidigare.
            Det är inte två stater som krigar. Det är andra typer av makter
            och krafter som inte har några som helst elementära principer
            och som inte respekterar de humanitära principerna.
          </note>
          <note>
            Sverige gör allt det kan. Vi ser väldigt allvarligt på de fruktansvärda
            händelserna och på de mord som sker på civilbefolkningen. Vi försöker
            göra allt vi kan för att hjälpa till, mer än många andra länder
            gör.
          </note>
          <note type="speaker">
            Anf. 29 ROBERT HALEF (KD):
          </note>
          <note>
            Herr talman! Jag instämmer inte i ministerns beskrivning av situa
            ­ tionen inne på flyktingförläggningarna. Jag har själv drivit
            en sådan fråga och sett till att de kristna flyktingarna från
            Syrien har fått en egen flykting ­ förläggning i Turkiet, i staden
            Midyat i de sydöstra delarna av Turkiet. Det kom rapporter om
            att de kristna flyktingarna inte kunde bo kvar i dessa traditionella
            nationella flyktingförläggningar på grund av trakasserier och
            förföljelse. Vi har även sett det hända de senaste dagarna på
            ett av våra boenden i Kalmar län. En kristen familj tvingades
            bort på grund av att de hade kors. Man ville inte ha dem i gemensamma
            samlingsrum och så vi ­ dare.
          </note>
          <note>
            Sekterismen och intoleransen ska vi alltid kämpa emot. Alla människors
            lika, unika och okränkbara värden är grunden för demokratin, oavsett
            religionstillhörighet, etnicitet, ras, kön och så vidare.
          </note>
          <note>
            Jag har tagit upp frågan med Röda Korsets generalsekreterare
            om hur svårt det är för dem att nå människor inne i Syrien på
            grund av säkerhetsrisken. Om vi inte kan komma in i landet den
            traditionella vägen för att hjälpa människor där ska vi inte lämna
            dem åt deras öde. Det måste finnas alternativa vägar. I just det
            här fallet är den syrisk-ortodoxa kyrkan, andra kyrkor och andra
            lokala civila organisationer alternativ för att nå behövande inne
            i landet.
          </note>
          <note>
            Herr talman! Vi har ett bistånd på ca 40 miljarder, efter en
            del avräkningar. En stor d el är Sida ansvarigt för. UD ansvarar
            för ca 10 miljarder av biståndet. Jag undrar om biståndsministern
            är redo att använda medel från denna pott för att hjälpa behövande
            direkt via syrisk-ortodoxa kyrkan i Syrien.
          </note>
          <note type="speaker">
            Anf. 30 Statsrådet ISABELLA LÖVIN (MP):
          </note>
          <note>
            Herr talman! Sverige ser att behovet av att respektera de humanitära
            principerna är större i dag än någonsin. Humanitär katastrofhjälp
            och bistånd i konfliktsituationer måste uppfattas som opartiskt,
            neutralt och oberoende. Annars undergräver man all möjlighet att
            få tillträde till de besvärliga och fruktansvärda krigsområdena.
          </note>
          <note>
            Det är Sida som fattar beslut om enskilda projektstöd. UD har,
            precis som Robert Halef säger, också pengar, men de går i huvudsak
            till olika FN-organ som jobbar med dessa frågor. Vi är största
            kärnstödsgivare till UNHCR, som är FN:s flyktingmottagarorganisation.
            UNHCR tar hand om väldigt många av de flyktingar som i dag har
            fördrivits från sina hem i Syrien på grund av kriget. Situationen
            där är fruktansvärd. Över halva Syriens befolkning är i dag på
            flykt, 4 miljoner människor utanför Syrien och 8 miljoner inne
            i Syrien. Av dessa befinner sig drygt hälften i mycket svåråtkomliga
            områden. Nästan en halv miljon finns i ockuperade områden.
          </note>
          <note>
            Situationen är alltså fruktansvärd. Vi måste använda politiska
            påtryckningar för att se till att det hela löser sig och för att
            se till att humanitär hjälp får tillträde. Framför allt måste
            kriget ta slut. Omvärlden måste genom utrikespolitik och genom
            alla till buds stående medel göra allt för att få slut på lidandet.
          </note>
          <note>
            Överläggningen var härmed avslutad.
          </note>
          <note>
            § 20 Svar på interpellation 2014/15:721 om kvalitetskontroll
            av statens lärarutbildning
          </note>
          <note type="speaker">
            Anf. 31 Statsrådet HELENE HELLMARK KNUTSSON (S):
          </note>
          <note>
            Herr talman! Roger Haddad har frågat mig om regeringen kommer
            att se över resursfördelningssystemet i syfte att säkerställa
            högre kvalitet i lärarutbildningen och om regeringen avser att
            ge Universitetskanslersämbetet ett ökat uppdrag för att bättre
            hitta brister, exempelvis genom att se över etableringsprocessen
            för att bedriva utbildning. Roger Haddad har vidare frågat om
            regeringen överväger att se över vilka lärosäten som i framtiden
            ska få bedriva lärarutbildning.
          </note>
          <note>
            Inledningsvis vill jag bemöta Roger Haddads påstående att regeringen
            inte håller sina vallöften. Som jag framfört i ett tidigare interpellationssvar
            så pågår försöksverksamhet med lämplighetsbedömning vid två lärosäten.
            Försöksverksamheten följs av Universitets- och högskolerådet och
            ska slutredovisas till regeringen senast 2018. När det gäller
            frågan om att skärpa antagningskraven till lärarutbildningarna
            har regeringen inte fattat något beslut. Förändringar av antagningssystemet
            för högre utbildning kräver noggrann analys för att klarlägga
            möjliga konsekvenser, inte minst när det gäller så viktiga utbildningar
            som lärar- och förskollärarutbildningarna.
          </note>
          <note>
            Jag instämmer i Roger Haddads åsikt att läraren är central för
            elevernas resultat i skolan. Kvaliteten inom lärarutbildningarna
            är därför en mycket viktig och prioriterad fråga för regeringen.
            Regeringen föreslog i vårändringsbudgeten för 2015 en förstärkning
            av resurserna till bland annat lärar- och förskollärarutbildningarna
            om 125 miljoner kronor för 2015. För 2016–2018 beräknar regeringen
            250 miljoner kronor per år.
          </note>
          <note>
            När det gäller resurstilldelningssystemet kan eventuella förändringar
            få stora konsekvenser och beröra många utbildningar. Då och då
            framförs kritiken att systemet leder till att universitet och
            högskolor frestas att sänka examinationskraven på studenterna.
            För att motverka detta finns det ett kvalitetsutvärderingssystem
            där Universitetskanslersämbetet granskar att utbildningarna håller
            hög kvalitet.
          </note>
          <note>
            Utbildningsdepartementet remitterade i mars 2015 en promemoria
            med förslag om ett nytt nationellt kvalitetssäkringssystem för
            högre utbildning. Målet är att skapa ett system som i ännu högre
            grad än dagens bidrar till att utveckla och stärka kvaliteten
            i den högre utbildningen, inklusive lärarutbildningen. Ärendet
            bereds för närvarande i Regeringskansliet. Det är också viktigt
            att i sammanhanget komma ihåg att det inte enbart är resurstilldelningssystemets
            utformning som påverkar kvaliteten i utbildningen.
          </note>
          <note>
            När det gäller etableringsprocessen för lärarutbildning inleds
            den med att en utbildningsanordnare ansöker om tillstånd att utfärda
            en examen. Universitetskanslersämbetet prövar sedan ansökan utifrån
            de krav som ställs i högskolelagen och högskoleförordningen. Regeringen
            bedömer att prövningarna fungerar väl och har inte för avsikt
            att förändra Universitetskanslersämbetets uppdrag på den punkten.
          </note>
          <note>
            Det är regeringens ambition att alla studenter, både de som ska
            bli lärare och andra studenter, ska erbjudas en utbildning av
            hög kvalitet.
          </note>
          <note type="speaker">
            Anf. 32 ROGER HADDAD (FP):
          </note>
          <note>
            Herr talman! Tack så mycket, statsrådet Hellmark Knutsson, för
            svaret på min interpellation! Det är korrekt att vi så sent som
            i maj hade en debatt här om antagningskraven till lärarutbildningen.
            Folkpartiet efterfrågade då till att börja med om regeringen avsåg
            att skärpa antagningskraven till högskolan via högskoleprovet,
            inte minst med fokus på lärarutbildningen. I princip skulle studenter
            kunna chansa lite grann på högskoleprovet och ändå antas till
            den viktiga lärarutbildningen. Den andra frågan handlade om lämplighetstest.
          </note>
          <note>
            Statsrådet säger att regeringen inte har fattat några beslut,
            men den förra interpellationen handlade om beskedet från statsrådet,
            att man inte avser att lägga fram något förslag. Man diskuterade
            också tidsramen fram till 2018, det vill säga fram till slutet
            av den här mandatperioden. Då valde vi att återkomma till kammaren
            med frågan om det i den befintliga lärarutbildningen enligt statsrådet
            och regeringen finns några brister i resursfördelningssystemet,
            inte bara i kvalitetskontrollen – detta med tanke på de indikationer
            och brister som statsrådet själv nämner i svaret när det gäller
            sänkta examinationskrav.
          </note>
          <note>
            Tyvärr är det med besvikelse som jag tar del av det skriftliga
            svaret. Varken på frågan om resursfördelningssystemet, etableringsprocessen
            eller granskningsprocessen meddelar statsrådet några besked.
          </note>
          <note>
            Herr talman! Varför är vi angelägna om detta? Jo, det är 1,2–1,4
            sökande per plats till lärarutbildningen. Enligt Högskoleverkets
            och Universitetskanslersämbetets årsredovisningar har det varit
            stora avhopp. Det är många som egentligen inte uppfyller kriterierna
            för att klara av den viktiga lärarutbildningen. Det finns också
            vissa tendenser i genomströmningen till att studenterna hoppar
            av eller att de inte slutför utbildningen. De tar inte ut sin
            lärarexamen.
          </note>
          <note>
            Parallellt finns det också indikationer på brister i kvalitet
            när det gäller den verksamhetsförlagda utbildningen, alltså lärarpraktiken
            . Ett annat problem är de generellt sett låga antagningspoängen.
            Svenska studier och den senaste OECD-rapporten har visat detta
            när man tittat på lärarutbildningen.
          </note>
          <note>
            Den utveckling som vi är oroliga för sker samtidigt som kommuner,
            fristående skolor och lärarfacken för fram att det finns ett jättestort
            behov av lärare. Jag tror att ministern själv har nämnt siffran
            60 000–65 000 för den rekrytering som behövs i det svenska skolsystemet
            bara under de kommande tio åren, och det är ingen lätt uppgift.
          </note>
          <note>
            Det är därför som vi är angelägna om lärarutbildningen, och det
            är därför som vi ställer dessa frågor. Men tyvärr uteblir svaren.
          </note>
          <note type="speaker">
            Anf. 33 Statsrådet HELENE HELLMARK KNUTSSON (S):
          </note>
          <note>
            Herr talman! När man lyssnar på Roger Haddad låter det som att
            de t var väldigt länge sedan som de hade regering smakten och
            att det var just deras parti som hade ansvar för dessa frågor.
            Det är ju inga nya frågor, utan vi har känt till väldigt länge
            att det är ett lågt söktryck till lärarutbildningen och att det
            finns problem med attraktiviteten i läraryrken. För den hä r regeringen
            och för mig är dess a de mest prioriterade frågorna.
          </note>
          <note>
            Vi ska se till att både stärka lärarutbildningen och göra läraryrket
            attraktivt, och för detta vidtar vi en rad åtgärder. En av dessa
            åtgärder presenterade jag tillsammans med statsministern i Almedalen
            i år, nämligen att vi satsar 3 miljarder på ökade lärarlöner –
            vilket vi har förhandlat fram med parterna – för att göra läraryrket
            attraktivt.
          </note>
          <note>
            Som jag sa har vi till skillnad från den borgerliga budgeten,
            som lades både i höstas och i våras, kvalitetspengar som ska gå
            till att stärka bland annat lärarutbildningen så att vi kan se
            till att vi har fler lärarledda timmar på utbildningen. Sedan
            pågår det också ett arbete för hur vi ska stärka den verksamhetsförlagda
            delen av utbildningen. Det är, precis som Roger Haddad säger,
            den del som framför allt ofta får kritik. Den är dock inte dålig
            överallt, och där pågår, som vi väl känner till, ett försök med
            övningsskolor enligt finsk modell, vilket jag tagit del av och
            kommer att fortsätta att ta del av, just för att kunna ta fram
            de positiva erfarenheter som finns där.
          </note>
          <note>
            Vi ser en 10-procentig ökning av antalet sökande till lärarutbildningen.
            Det är också fler som antas eftersom den här regeringen bygger
            ut lärarutbildningen för att möta kompetensbehovet, som enligt
            vad SCB bedömer uppgår till 65 000 fram till 2025.
          </note>
          <note>
            När det gäller antagningspoängen vill jag säga att bara för att
            antagningspoängen är låga betyder det inte att alla som kommer
            in har låga betyg. Precis som Roger Haddad säger måste du vara
            tillräckligt kvalificerad för att klara dig igenom utbildningen.
            Lika tufft som det är att komma in på utbildningen är det att
            genomgå den. Det är så vi säkerställer att utbildningen håller
            kvaliteten och att man är väl förberedd för det yrke som man valt.
          </note>
          <note type="speaker">
            Anf. 34 ROGER HADDAD (FP):
          </note>
          <note>
            Herr talman! Ja, Folkpartiet har haft ansvaret för dessa frågor.
            Det var vi som startade övningsskolorna. Vi har i flera omgångar
            anslagit motsvarande 200 miljoner kronor 2013. 600 miljoner sköt
            vi till för samhälls- och humanioraområdet på grund av att de
            utbildningarna hade varit underfinansierade. Det gjorde vi för
            att bland annat höja kvaliteten och den lärarledda undervisningen.
            Vi är mycket kritiska till att det fortfarande inte fungerar.
          </note>
          <note>
            De pengar som Folkpartiet och Alliansen skickade till detta ändamål
            har tyvärr inte fått full effekt. Därför tar vi upp frågan igen.
            Statsrådet kommenterar inte ens frågan ifall hon avser att göra
            några förändringar, utan hoppas på och aviserar nya miljoner in
            i det svarta hålet, om jag får använda det begreppet. Med tanke
            på de indikationer vi har finns det risker, och därför lyfter
            vi upp den här frågan.
          </note>
          <note>
            Det är vi som har lagt fram förslag till Linnéuniversitetet och
            de andra att de ska hitta metoder för lämplighetstester, inte
            statsrådet och hennes regering utan Folkpartiet. Det lät på statsrådet
            som om vi inte gjorde någonting åt dessa frågor. Det är fel. Statsrådet
            måste i så fall gå till departementet och läsa de tidigare beslut
            som vi fattade.
          </note>
          <note>
            Det stämmer inte att försöksverksamheterna har dragit igång.
            Man håller fortfarande på att snickra på ett koncept. Först 2016
            kommer det att bli tillämpbart på dem som söker lärarutbildningen
            då.
          </note>
          <note>
            När det gäller antagningskrav och lämplighetstester var det,
            herr talman, Socialdemokraterna som eldade på och ville ha ännu
            fler övningsskolor, ville ha ännu mer lämplighetstester, ville
            ha ännu högre antagningskrav via högskoleprovet. Sedan meddelar
            statsrådet Hellmark Knutsson att hon inte tänker lägga fram några
            sådana förslag ännu utan inväntar eller avvaktar eller ska göra
            bedömningar och analyser fram till 2018.
          </note>
          <note>
            Det är inte vårt fel att vi inte har infört lämplighetstester
            tidigare. Det är inte vårt fel att vi inte har skärpt antagningskraven
            via högskoleprovet, utan det är statsrådet som har valt en annan
            politik än den man torgförde före valdagen. Det beklagar vi.
          </note>
          <note>
            Vad gäller lärarutbildningarna och de brister som finns är frågan:
            Hur ska Folkpartiet tolka det här interpellationssvaret? Kommer
            resursfördelningssystemet som den dåvarande oppositionen kritiserade
            att ligga fast? Är det det som är beskedet i kammaren i dag? Det
            vore intressant att veta eftersom den frågan inte kommenteras
            i svaret.
          </note>
          <note>
            En jätteviktig fråga som vi lyft fram både i medierna och på
            olika sätt i kammaren, också i den här interpellationen, är vad
            vi gör med lärarutbildningarna och lärosätena. Jag har ställt
            frågan ifall statsrådet överväger att se över vilka lärosäten
            i Sverige som ska få bedriva statlig lärarutbildning. Inte en
            enda kommentar ger högskoleministern i sitt svar. Jag kan åtminstone
            inte på de en och en halv sida som svaret omfattar hitta ett enda
            ord om den sake n. Det är en mycket aktuell och relevant fråga,
            inte minst efter den kritik, eller som vi hellre ser det, den
            rekommendation som OECD:s skolexperter gav Sverige under våren.
          </note>
          <note type="speaker">
            Anf. 35 Statsrådet HELENE HELLMARK KNUTSSON (S):
          </note>
          <note>
            Herr talman! Jag påminner igen om att många av de saker som nu
            efterlyses kunde ha gjorts under de åtta år som Alliansen satt
            vid makten och hade ansvaret. Precis som Roger Haddad säger var
            det de som lade projektet om lämplighetsbedömning till 2018. Jag
            tycker att det är givet att även om vi får en regeringsväxling
            ska vi respektera att använda de metoder som den tidigare regeringen
            lagt ramverket för.
          </note>
          <note>
            Jag kan bara konstatera att även om ni, Roger Haddad, säger att
            ni har gjort satsningar fortsätter ni inte med dessa satsningar
            för att få högre kvalitet. Om ni inte klarade av att följa upp
            dem ordentligt, eller om det kvalitetsutvärderingssystem som vi
            har inte räcker till för att det verkligen ska bli fler lärarledda
            timmar, beklagar jag det, men för oss är det viktigt att vi gör
            det här. Det är därför vi hänvisar till att vi har ett förslag
            om ett nytt kvalitetsutvärderingssystem som både ska säkerställa
            lärosätenas kvalitetssystem och göra det möjligt att göra nationella
            utvärderingar och framför allt jämföra dem med utbildningar i
            EU.
          </note>
          <note>
            Vi ser nu att det är en ökning av antalet sökande till lärarutbildningarna,
            men inte till alla utbildningar. Vi har haft en utredning som
            vi fick presenterad för oss strax före sommaren om just dimensioneringen.
            Den visar att lärosätena i huvudsak klarar dimensioneringen av
            utbildningarna sedan de fick det ansvaret för 20 år sedan. Som
            sagt, ni ändrade inte på det ansvaret under de åtta år ni satt
            vid makten, utan det är en fråga som ni väcker nu när ni sitter
            i opposition.
          </note>
          <note>
            Det man pekar på är att det behöver göras mer när det gäller
            att öka antalet sökande till lärarutbildningen, och det tar regeringen
            tag i genom att jobba med att göra läraryrket mer attraktivt men
            också att säkerställa kvaliteten i lärarutbildningen.
          </note>
          <note type="speaker">
            Anf. 36 ROGER HADDAD (FP):
          </note>
          <note>
            Herr talman! Ja, det är på grund av våra reformer som vi ser
            ett ökat söktryck. Det såg vi även förra året. Men jag förstår
            inte att statsrådet är nöjd. Vi är inte nöjda. Det sker från en
            mycket låg nivå. Glöm inte att kvaliteten, eller förutsättningarna
            för dem som antas, är riskabel, det vill säga att det inte är
            de absolut lämpligaste och duktigaste studenterna rent meritmässigt
            som söker till lärarutbildningen. Det säger även lärarfacken.
            Även om fler personer antas betyder det inte att vi har löst lärarkrisen
            i Sverige och att det är rätt lärarstudenter som söker till platserna.
            Det är därför vi vill ha en tidig utvärdering av lärarutbildningen.
            Vi vill titta på VFU, den verksamhetsförlagda praktiska utbildningen,
            och vi vill titta på lämplighetstester så tidigt som möjligt.
          </note>
          <note>
            Problemet är inte att vi har gett Linnéuniversitetet ett uppdrag
            som nu ska börja testas och införas, utan problemet är att statsrådet
            i princip har avfärdat det när hon i en Eko -intervju sagt att
            man inte har några sådana förslag, att man inte har lagt fram
            några sådana skarpa förslag varken beträffande högskoleprovet
            och antagningspoängen eller beträffande lämplighetstester. Statsrådet
            har inte lagt fram ett enda förslag till Sveriges riksdag trots
            att hon suttit ett år på sin post. Inte ett enda förslag har jag
            sett i utbildningsutskottet, herr talman.
          </note>
          <note>
            Avslutningsvis: Vi har ställt frågor om vilka lärosäten som i
            framtiden ska få bedriva lärarutbildning. Vi tar till oss kritiken
            eller rekommenda ­ tionerna från OECD. Vi anser inte att vi kan
            tuffa på som vanligt, utan vi ska skärpa upp det hela. När det
            gäller dimensioneringen, som statsrådet själv pekade på, sägs
            det att när det gäller just lärarutbildningen klarar vi inte av
            det uppdraget i dag. Därför finns det anledning att titta på den
            frå ­ gan. Jag har fortfarande inte fått svar på det.
          </note>
          <note type="speaker">
            Anf. 37 Statsrådet HELENE HELLMARK KNUTSSON (S):
          </note>
          <note>
            Herr talman! Tack, Roger Haddad, för den här debatten om ett
            för oss båda väldigt angeläget ämne! Som sagt, ni kunde under
            de åtta år som ni satt vid makten ha ändrat på vem som ska ha
            ansvaret för dimensione ­ ringen, men det gjorde ni inte. Jag
            tror att det beror på att inte heller ni har svaret på frågan
            vilka lärarutbildningar som ska läggas ned och på vilka platser
            de ska läggas ned.
          </note>
          <note>
            Jag kan garantera att jag är långt ifrån nöjd. Det är därför
            vi i regeringen fortsätter det här arbetet, och det är därför
            vi bland annat lägger fram ett förslag om ett lärarlyft som är
            värt 3 miljarder på årsbasis. Det är just så ­ dana saker som
            ni inte gjorde. Vi fortsätter att göra kvalitetsförstärkningar
            på lärarutbildningen, vilket är något som ni inte har i era förslag.
          </note>
          <note>
            Jag hoppas verkligen att jag missförstår dig när det låter som
            att du föreslår att vi ska föregå det här arbetet som nu pågår
            på Linnéuniversitetet och lägga fram ett skarpt förslag innan
            utvärderingen är gjord. Det tänker jag inte göra.
          </note>
          <note>
            Överläggningen var härmed avslutad.
          </note>
          <note>
            § 21 Svar på interpellation 2014/15:714 om bristen på bostäder
            för studenter
          </note>
          <note type="speaker">
            Anf. 38 Statsrådet MEHMET KAPLAN (MP):
          </note>
          <note>
            Herr talman! Ola Johansson har frågat mig om jag och regeringen
            kommer att ta riksdagens tillkännagivanden gällande bullernivåer
            och anpassningar till tillgänglighetskrav och andra lättnader
            gällande studentbostäder i beaktande och följa upp dem, genom
            vilka regelförenklingar och incitament som jag kommer att se till
            att fler studentbostäder byggs, om jag ämnar tillse att planprocessen
            effektiviseras och i så fall hur samt om jag ämnar öka tillgången
            på byggbar mark i kommuner med bostadsbrist.
          </note>
          <note>
            Inledningsvis kan jag konstatera att jag och interpellanten har
            ett gemensamt intresse av att bristen på studentbostäder ska minska.
          </note>
          <note>
            Jag anser att det har vidtagits väsentliga åtgärder för att öka
            studentbostadsbyggandet under det senaste året. I våras aviserade
            regeringen det så kallade bostadspolitiska paketet som bland annat
            omfattar ett investeringsstöd för anordnande av hyresbostäder
            och studentbostäder. Avsikten är att stödet ska träda i kraft
            under våren 2016. Stödet gäller dock retroaktivt och omfattar
            de bostäder som påbörjades från och med den 25 mars i år. Stödet
            förbättrar väsentligt byggherrarnas finansiella förutsättningar
            för att bygga studentbostäder. Dessutom införs ett ekonomiskt
            stöd för att stimulera till åtgärder i kommunerna för att öka
            bostadsbyggandet.
          </note>
          <note>
            Sveriges funktionshinderspolitik, som utgår från FN:s konvention
            om rättigheter för personer med funktionsnedsättning, har som
            utgångspunkt att personer med funktionsnedsättningar är medborgare
            med samma skyldigheter och rättigheter som alla andra. Jag anser
            att det är mycket viktigt att värna tillgängligheten vid bostadsbyggande
            oavsett typ eller kategori av bostad.
          </note>
          <note>
            Med detta som utgångspunkt har Boverket gjort långtgående förändringar
            i byggregelverket för studentbostäder. Dessa förändringar trädde
            i kraft den 1 juli 2014. Ändringarna innebar bland annat att funktionskraven
            i Boverkets byggregler ändrades så att funktionerna för daglig
            samvaro, sömn/vila, måltider och hemarbete helt eller delvis kan
            överlappa var ­ andra.
          </note>
          <note>
            Sammantaget innebär dessa ändringar att det nu är möjligt att
            bygga en studentbostad på 16 kvadratmeter. Inom ramen för regeringsuppdraget
            övervägde Boverket ändrade regler för tillgänglighet men föreslog
            inga inskränkningar, bland annat med anledning av att det endast
            skulle ge en marginell ytterligare minskning av bostadsytan.
          </note>
          <note>
            Angående interpellantens fråga om buller kan nämnas att regeringen
            nyligen har beslutat om förordningen om trafikbuller vid bostadsbyggnader.
            Det har varit en grannlaga uppgift att utforma förordningen med
            hänsyn till den kritik som framfördes från många remissinstanser
            mot det förslag som remitterades under förra mandatperioden. Förordningen
            innebär en rimlig avvägning mellan intresset av att underlätta
            byggandet av bostäder och människors hälsa.
          </note>
          <note>
            Beträffande tillkännagivandena bereds dessa för närvarande inom
            Regeringskansliet med avsikt att återkomma till riksdagen vid
            nästkommande riksmöte.
          </note>
          <note>
            Det är den nuvarande regeringens ambition att fortsätta driva
            på för förenklade byggregler för att snabba upp byggprocesserna.
            Att planprocessen ibland tar lång tid beror inte sällan på att
            lagen tillämpas på ett ineffektivt sätt. Det är i grunden samma
            bestämmelser i plan- och bygglagen som används, oavsett om planprocessen
            tar ett halvår eller om den tar åtta år. När planprocessen tar
            lång tid beror det ofta på att det finns många motstående intressen.
            En konkret åtgärd för att förenkla och snabba upp planarbetet
            är att tydliggöra hur reglerna i plan- och bygglagen ska tillämpas.
            Boverket och länsstyrelserna följer kontinuerligt upp tillämpningen
            av plan- och bygglagen.
          </note>
          <note>
            Att öka tillgången på byggbar mark i kommuner med bostadsbrist
            är förstås angeläget. Planprocessutredningen har bland annat i
            uppdrag att utreda och föreslå åtgärder för att öka den kommunala
            planläggningen för bostadsbyggande och utbudet av markanvisningar.
            Planprocessutredning ­ en ska lämna sitt slutbetänkande i december
            i år.
          </note>
          <note>
            Då Ola Johansson, som framställt interpellationen, anmält att
            han var förhindrad att närvara vid sammanträdet medgav andre vice
            talmannen att Fredrik Christensson i stället fick delta i överläggningen.
          </note>
          <note type="speaker">
            Anf. 39 FREDRIK CHRISTENSSON (C):
          </note>
          <note>
            Herr talman! Snart är det terminsstart för många studenter på
            högskolorna runt om i landet, och det är nu som bristen på studentbostäder
            visar sig som tydligast. Den senaste veckan har vi i medierna
            kunnat läsa och se mycket om svårigheter för studenterna att hitta
            en bostad. Det får inte bara konsekvenser för studenterna, utan
            det får också långtgående konsekvenser för Sveriges utbildningsnivå,
            attraktivitet, konkurrenskraft och tillväxt. Det är ett stort
            och växande problem i hela landet men framför allt i de större
            städerna.
          </note>
          <note>
            Det är med anledning av detta som min kollega Ola Johansson har
            ställt den här interpellationen till statsrådet om vad regeringen
            kommer att göra för att få fart på byggandet av studentbostäder
            och även frågat när regeringen kommer att ta de tillkännagivanden
            i beaktande som riksdagen har framfört till regeringen.
          </note>
          <note>
            Alltför många studenter på studieorterna runt om i landet upplever
            problem med att hitta en lämplig bostad. I veckan presenterade
            Studentbostadsföretagen en årlig kartläggning som visade att det
            var brist på studentbostäder på tolv av landets studieorter. Och
            enligt Stockholms Studentbostäder , som är landets största studentbostadsföretag
            med drygt 8 000 lägenheter i Stockholm , är väntetiden för en
            student att få ett boende i dag över två år. Två år kan jämföras
            med 120 högskolepoäng eller två tredjedelar av en kandidatutbildning.
          </note>
          <note>
            Att en studerande som blivit antagen till ett lärosäte ska behöva
            vänta eller tacka nej till en utbildningsplats på grund av svårigheter
            med att hitta boende är rent slöseri.
          </note>
          <note>
            För att bostadsbristen ska minska måste bostadsbyggandet öka
            och fler studentbostäder komma till. Det behövs ett helhetsperspektiv
            för att få bukt med problemen som i dag finns på bostadsmarknaden.
            Alliansregeringen genomförde en del åtgärder under sin tid för
            att förenkla reglerna men har också nu under oppositionstiden
            arbetat för att få fler regelförenklingar på plats.
          </note>
          <note>
            Ofta handlar det om, precis som statsrådet lyfte fram, att nya
            byggprojekt har dyra uppstartsprocesser, höga krav på byggregler,
            brist på byggbar mark och dåliga ekonomiska förutsättningar för
            att man ska våga och vilja investera.
          </note>
          <note>
            Studentbostäder är i grunden tillfälliga bostäder som man bor
            i under sina studieår för att sedan flytta vidare till ett annat
            boende. Det är just därför som Centerpartiet och Alliansen har
            drivit på för att det ska vara extra lätta regler för att bygga
            och bo i studentbostäder. Det ska vara kostnadseffektivt att bygga
            studentbostäder och det ska vara en rimlig hyra för att bo där.
          </note>
          <note>
            Tillgänglighetskraven för student bostäder måste fortsätta att
            ändras så att tillgänglighet kan förenas med små utrymmen och
            ge de låga boendekostnader som eftersträvas. Detta är ett av de
            viktigaste stegen för att gå vidare och få fram fler bostäder
            på studieorterna. Riktvärdena för buller behöver också höjas så
            att fler studentbostäder kan byggas i nära anslutning till infrastruktur
            och lärosäten.
          </note>
          <note>
            Tyvärr kan jag konstatera att regeringen, i stället för att införa
            regelförenklingar och göra det billigare att bygga och bo, väljer
            ineffektiva subventioner som både har visat sig vara dyra och
            byråkratiskt krångliga. Min fråga till statsrådet är därför: Kommer
            det att presenteras några reformer från regeringen som medför
            regelförenklingar, och när kommer i så fall regeringen att presentera
            sådana reformer?
          </note>
          <note type="speaker">
            Anf. 40 Statsrådet MEHMET KAPLAN (MP):
          </note>
          <note>
            Herr talman! Jag vill tacka Fredrik Christensson för att han
            ställer upp i den här interpellationsdebatten som är oerhört viktig.
            Den är vältajmad också, vilket jag vet att Ola Joh ansson brukar
            vara. Det är oerhört viktigt att alla de studenter som i dagarna
            kommer in på sina hett eftertraktade utbildningar känner att det
            finns en regering och också en opposition som förstår deras situation.
          </note>
          <note>
            Efter åtta år i regeringsställning har Centerpartiet naturligtvis
            ett visst ansvar för situationen i dag.
          </note>
          <note>
            Det har gått knappt ett år sedan den nya regeringen tillträdde.
            Vi har jobbat mycket med regelförenklingsarbete, vilket Ola Johansson
            tar upp i den fråga som jag svarade på.
          </note>
          <note>
            Vi kommer att fortsätta att jobba med regelförenklingsarbetet,
            för det är oerhört viktigt att det går fortare att bygga och att
            det därför blir billigare att bygga med bibehållen rättssäkerhet
            men också med bibehållen klimatsmarthet. Det vi bygger i dag ska
            ju stå i upp till hundra år. Då är det viktigt att det som byggs
            faktiskt uppfyller klimatkraven och att byggandet är en del av
            klimatomställningen, för i dag är det väl knappt någon som hävdar
            att vi inte har ett klimat som håller på att förändras. Det i
            sin tur kommer att leda till stora omvälvningar på vårt jordklot.
          </note>
          <note>
            Jag skulle vilja svara på ett antal av de frågor som Fredrik
            Christensson tog upp.
          </note>
          <note>
            En av dem handlar om tillkännagivandena. Vi tycker naturligtvis
            att det är viktigt att vi går fram med breda politiska, parlamentariska
            lösningar som riksdagen har tittat på och tycker är nödvändiga.
            Men om det är en sådan ingång som behandlar till exempel tillgänglighet
            är det oerhört viktigt att veta att de kvadratmeter som vi har
            nått ned till när det gäller studentbostäder är 16 kvadratmeter,
            som jag sa tidigare. Det är viktigt att måtta och känna efter
            hur stort det är för en person att bo, studera och festa på, ha
            gemensamma aktiviteter på och så vidare för att kunna tro att
            man skulle kunna ytterligare minska studentens boyta och boarea.
            Det här är någonting som jag vet att många studentorganisationer
            har synpunkter på.
          </note>
          <note>
            Samtidigt vill studentorganisationerna att det ska byggas mer
            studentbostäder. Då vill jag passa på att för Fredrik Christensson
            men också för alla som lyssnar och tittar på debatten ta upp ett
            antal fundamentala fakta.
          </note>
          <note>
            Ett är att i 27 av Sveriges totalt 43 högskole- och universitetskommuner
            finns det ett underskott. Det är en väldigt hög siffra, och det
            här är de senaste siffrorna. I årets bostadsmarknadsenkät bedömer
            kommunerna att ungefär 4 000 studentbostäder kommer att börja
            byggas under 2015 och nästa år ytterligare ett antal hundra. Räcker
            detta? Nej. Men det är en oerhört viktig satsning, för vi ser
            hur studenterna lider av den här situationen.
          </note>
          <note>
            Regeringen har nu ett investeringsstöd, vilket vi aviserade redan
            i mars i år och förtydligade i går, då vi gick ut med detaljerna
            på en pressträff. Det är ett stöd som investerar i att det ska
            byggas små, klimatsmarta hyresrätter och studentbostäder för dem
            som har svårast att kunna betala de höga hyrorna när hyresrätter
            över huvud taget byggs. Utöver det har vi 300 miljoner kronor
            till akuta insatser nästa år. Regeringen har alltså sett denna
            utmaning och agerar.
          </note>
          <note type="speaker">
            Anf. 41 FREDRIK CHRISTENSSON (C):
          </note>
          <note>
            Herr talman! Tack, Mehmet Kaplan, för svaret!
          </note>
          <note>
            Jag skulle vilja börja med investeringsstödet. Det har ju visat
            sig att det är både dyrt och ineffektivt att arbeta med sådana
            förslag i stället för att arbeta med att göra det billigare och
            enklare att bygga.
          </note>
          <note>
            Jag skulle vilja gå in på det som kanske är det mest aktuella,
            nämligen bullerreglerna. Det är ett av de största problemen i
            dag med att få tillgänglig mark att bebygga på studieorterna.
            Ofta finns det tillgänglig mark, kanske i närheten av lärosätena
            men framför allt i närheten av infrastruktur.
          </note>
          <note>
            Det fanns en förordning på remiss som alliansregeringen tillsatte
            utredningen av och som den nuvarande regeringen har haft att hantera.
            I utredningen fanns det förslag på att 65 decibel skulle vara
            gränsen vid bostadens fasad. Det gäller alltså inte inne i bostaden
            – där har vi andra regler, och det är ingenting som Alliansen
            har föreslagit att man ska förändra – utan vid fasaden. Med nuvarande
            tekni k och byggmöjligheter kan man faktiskt isolera och på andra
            sätt få till en tyst ljudmiljö inne i en bostad.
          </note>
          <note>
            När det här förslaget kom till regeringen valde den att frångå
            de 65 decibelen och i stället sätta riktvärdet på 60 decibel,
            vilket skulle gälla alla mindre bostäder. Grundförslaget var 65
            decibel på utsidan av byggnaden och speciella regler för just
            studentbostäder. Många remissinstanser, tunga remissinstanser,
            lyfte fram detta som en stor möjlighet för att få till studentbostäder
            i nya attraktiva lägen i närheten av infrastruktur eller lärosäten.
            Det hade skapat helt andra möjligheter att bygga bostäder. Men
            det här valde regeringen att frångå.
          </note>
          <note>
            Alliansen har också presenterat tillkännagivanden om bullerreglerna
            under våren.
          </note>
          <note>
            Jag skulle gärna höra Kaplan presentera lite mer om varför regeringen
            valde att frångå det förslag som var ute på remiss, som initierades
            av Alliansen och som hade kunnat skapa möjligheter till fler studentbostäder.
          </note>
          <note>
            Jag skulle också ännu en gång vilja ta upp detta med investeringsstödet,
            som ofta lyfts fram som något positivt. Byggbolagen, de som faktiskt
            ska bygga studentbostäderna som vi står här och debatterar, var
            även de kritiska till ett investeringsstöd. De ville ha förenklade
            regler.
          </note>
          <note>
            Förenkling av bullerreglerna och tillgänglighetsreglerna och
            andra sätt att snabba på planprocessen och möjliggöra tillgång
            till mark att bygga på är de frågor som är avgörande för att vi
            ska få till fler studentbostäder så att fler elever på våra lärosäten
            ska få tillgång till en bostad under studenttiden.
          </note>
          <note type="speaker">
            Anf. 42 Statsrådet MEHMET KAPLAN (MP):
          </note>
          <note>
            Herr talman! Jag vill tacka Fredrik Christensson för diskussionen
            om detta mycket angelägna ämne.
          </note>
          <note>
            För att börja från slutet handlar det om regelförenklingar som
            ställs mot investeringsstöd och en aktiv bostadspolitik.
          </note>
          <note>
            Fredrik Christenssons parti satt i regeringen förra och förrförra
            mandatperioden. Jag tycker att det var ett vällovligt arbete som
            gjordes med regelförenklingsbiten, men all annan bostadspolitik
            lyste med sin frånvaro. Man hade ett passivt bostadspolitiskt
            anslag, och man litade helt och hållet på att marknaden själv
            skulle lösa den bostadsbrist som faktiskt fanns även då.
          </note>
          <note>
            Jag kan inte beskylla Fredrik Christensson för det arbete som
            de gamla regeringarna gjorde, men det är viktigt att veta vad
            som har hänt i närtid för att kunna ta till sig den information
            som Fredrik Christensson tar upp och som bygger på en interpellation
            som Ola Johansson har skrivit.
          </note>
          <note>
            När det gäller bullerregler är det viktigt att veta att vi har
            en ny förordning på plats. Den nya förordningen kom på plats efter
            ett mycket stort och viktigt grundarbete som gjordes av den förra
            regeringen. Sedan skickades den ut på remiss. Det är så det brukar
            gå till innan lagar men också förordningar sätts på plats. Då
            får experterna – både myndigheter och de övriga aktörerna som
            är verksamma på den öppna marknaden – tycka till. Det här gör
            man för att det ska finnas en balans mellan olika intressen, och
            här finns det uppenbara och tydliga intressen.
          </note>
          <note>
            Det ena intresset är att det ska byggas så mycket som möjligt
            – med bibehållen kvalitet, naturligtvis; det är jag säker på att
            Fredrik Christensson och jag är överens om.
          </note>
          <note>
            Det andra intresset handlar om skyddet av människa och miljö,
            och det skyddet har vi ett antal myndigheter som riksdag och regering
            har satt att följa upp men också ange riktlinjer för. Det är lätt
            att ändra en bullerförordning – i alla fall relativt lätt. Men
            det är svårt att se de långsiktiga effekterna och olika typer
            av för människor och miljö skadliga verkningar.
          </note>
          <note>
            Om vi då tittar på buller ser vi att det var flera tunga remissinstanser
            som lyfte fram att buller är en väldigt farlig källa till olika
            typer av folksjukdomar. Hjärt- och kärlsjukdomar togs upp liksom
            stressrelaterade sjukdomar och barnens arbetsmiljö och levnadsmiljö.
            Alla dessa ingångar hade ett antal remissinstanser lyft upp på
            ett föredömligt enkelt och lättfattligt sätt. De stod mot de andra
            intressena, som handlar om att man vill kunna bygga på fler ställen.
          </note>
          <note>
            Regeringen gjorde en väl avvägd bedömning. Det tog tid att göra
            detta, för de här remissinstanserna kan man inte bara avfärda.
            När en remissinstans inkommer med en tung inlaga som säger att
            här kan finnas en fara för människa och miljö, då har vi som regering
            och jag som statsråd en skyldighet.
          </note>
          <note>
            Jag kan inte om tio år blicka tillbaka och tänka: Vi gjorde nästan
            rätt när vi tog den högre decibelnivån när det gäller bullerregler
            i stället för att ha en balans mellan behovet av att bygga och
            behovet av skydd för människa och miljö.
          </note>
          <note>
            Nu finns det en bullerförordning som har trätt i kraft. Jag har
            fått många signaler om att den fungerar. Det byggs fler små lägenheter,
            vilket faktiskt var målet med arbetet.
          </note>
          <note type="speaker">
            Anf. 43 FREDRIK CHRISTENSSON (C):
          </note>
          <note>
            Herr talman! Jag tror att både statsrådet och jag är ivriga om
            målet, att det ska byggas, men våra vägar dit skiljer sig åt.
            Jag vill peka på några skillnader. Nu är det ju framför allt buller
            vi talar om. Det var också tunga remissinstanser som pekade på
            fördelarna med förändring enligt det förslag som hade remitterats.
            I debatten ska man ha med sig – jag vänder mig till er som följer
            detta eller lyssnar – att förslaget inte gällde bullerreglerna
            i inomhusmiljön utan byggnadernas fasad, det vill säga utomhusmiljön.
            Då gör man det möjligt att bygga närmare vägar och järnvägar,
            som ofta ligger centralt och dessutom kanske nära lärosätena.
            Detta blir möjligt genom dagens och morgondagens teknik och genom
            att man förändrar bullerreglerna. Då kan man bygga närmare lärosätena
            och därmed få fram fler bostäder.
          </note>
          <note>
            När det gäller bostadsbyggande i allmänhet genomförde Alliansen
            ett antal steg i rätt riktning för att minska regelkrånglet. Man
            fick också marknaden att själv börja bygga. De mål som regeringen
            sedan satte upp för bostadsbyggandet hade i stort sett klara t
            s av utan någon politik. Det visar bland annat Boverkets statistik.
            Alliansen satte dock själv upp ett högre mål för bostadsbyggandet
            i Sverige, av den enkla anledningen att vi behöver fler bostäder,
            och vi kan klara det på marknadens premisser.
          </note>
          <note>
            Bostadsbolagen säger att det som behövs är regelförenklingar.
            Det behövs ökad tillgång till mark. Man behöver förändra och förenkla
            planprocessen. Vi behöver fortsätta se över bullerregler och tillgänglighetskrav.
            Till detta kommer vi att återkomma i höstens arbete och i fortsatta
            debatter. Men det hjälper tyvärr inte de studenter som i dag står
            utan bostad när terminen snart börjar.
          </note>
          <note type="speaker">
            Anf. 44 Statsrådet MEHMET KAPLAN (MP):
          </note>
          <note>
            Herr talman! Jag vill tacka Fredrik Christensson för möjligheten
            att dryfta denna oerhört viktiga fråga. Den är viktig inte bara
            för mig och Fredrik Christensson utan framför allt för de tiotusentals
            studenter som påbörjar en ny termin och måste kunna räkna med
            att både kommunerna och staten tar ett större ansvar.
          </note>
          <note>
            Vi vet att bostadsförsör jningen, lagstiftningsmässigt se tt,
            är kommunernas ansvar. Det är något som varken mitt parti, Fredrik
            Christenssons parti eller regeringen vill ändra på. Däremot har
            vi olika vägar till målet. Den väg till målet som Fredrik Christenssons
            parti, Centerpartiet, tillsammans med de övriga tre borgerliga
            partierna prövade under föregående åtta år, visade sig funka relativt
            väl, till en viss grad. Men man nådde bara till just den graden.
          </note>
          <note>
            Som statsråd med ansvar för bostads- och stadsutvecklingspolitiken
            menar jag att vi nu måste ta nästa steg. Vi ska fortsätta att
            jobba med regelförenklingar. Jag bereder för närvarande ett lagförslag
            på departementet som handlar om att se över instansordningen för
            att skynda på överklagandeprocessen. Där skulle vi kunna kapa
            många dagar. Och varje dag är viktig, för varje dag som ett ärende
            förlängs är en dag extra då en student får sova över hos en kompis,
            kanske tälta eller, vilket är ännu värre, tacka nej till en utbildningsplats.
            Detta skapar hinder och bromsar utvecklingen, eftersom människor
            som vill studera inte kan göra det, åtminstone inte med den inriktning
            de vill. Det är ett hinder för utvecklingen både för individen
            och för vårt land.
          </note>
          <note>
            Dessutom hindras arbetsmarknaden när företagen inte hittar bostäder
            åt sina nyanställda, som då tvingas tacka nej till att bli anställda
            i just det företaget.
          </note>
          <note>
            Överläggningen var härmed avslutad.
          </note>
          <note>
            § 22 Svar på interpellationerna 2014/15:725 och 727 om infrastrukturministerns
            hantering av frågan om Bromma flygplats
          </note>
          <note type="speaker">
            Anf. 45 Statsrådet MEHMET KAPLAN (MP):
          </note>
          <note>
            Herr talman! Edward Riedl har frågat infrastrukturministern om
            hon tänker ta några initiativ i linje med riksdagens beslut gällande
            utredningen om en avveckling av citynära flygplatser och om hon
            delar utredaren Anders Sundströms analys, där han konstaterar
            att det är osannolikt att Bromma flygplats skulle kunna stängas
            före 2038 utan att försämra tillgängligheten i vårt land.
          </note>
          <note>
            Arbetet inom regeringen är så fördelat att det är jag som ska
            svara på interpellationerna. Eftersom interpellationerna delvis
            behandlar samma fråga besvarar jag dem i ett sammanhang.
          </note>
          <note>
            Regeringen har tillsatt en samordnare med uppgift att pröva förutsättningarna
            för att utveckla flygkapacitet och öka möjligheterna till bostadsbebyggelse
            i Stockholmsregionen. Uppdraget ska redovisas senast den 20 oktober
            2016.
          </note>
          <note>
            Samordnaren ska med bistånd av och i nära dialog med Regeringskansliet,
            Försvarsmakten, Luftfartsverket, Trafikverket, Transportstyrelsen,
            Naturvårdsverket, Swedavia , Stockholms kommun och andra berörda
            kommuner samt näringslivet och andra berörda parter bland annat
            pröva förutsättningarna att utveckla flygkapaciteten i Stockholmsregionen
            samt därtill säkra både den flygkapacitet som Bromma flygplats
            i dag står för och förväntas stå för under tiden fram till 2038
            genom främst en utbyggnad av Arlanda flygplats och i andra hand
            en utvidgning av flyget från och till andra Stockholm näraliggande
            flygplatser. Effekterna för tillgängligheten i hela landet ska
            särskilt beaktas.
          </note>
          <note>
            I uppdraget ingår också att tillsammans med Stockholms kommun
            möjliggöra förutsättningarna för en aktiv stadsutveckling med
            ett stort antal nya bostäder. Det kan exempelvis handla om planering
            för kollektivtrafik, skolor, arbetsplatser och grönområden. Effekterna
            av ett ökat bostadsbyggande på tillväxt och näringslivsutveckling
            ska särskilt belysas.
          </note>
          <note>
            Något ställningstagande till möjligheterna att stänga Bromma
            flygplats har varken samordnaren eller regeringen gjort, eftersom
            ett underlag för ett sådant ställningstagande i dag inte finns
            tillgängligt. Samordnarens uppdrag är avsett att ge regeringen
            ett sådant underlag.
          </note>
          <note>
            Regeringen kommer i annat sammanhang att redovisa vilka åtgärder
            riksdagens tillkännagivanden föranleder.
          </note>
          <note type="speaker">
            Anf . 46 EDWARD RIEDL (M):
          </note>
          <note>
            Herr talman ! Tack, bostadsministern, för svaren! Socialdemokraterna
            och Miljöpartiet har bildat en historiskt svag regering. Den har
            väldigt liten förankring i den här kammaren. Det gör att man också
            måste vara lyhörd för vad en majoritet av riksdagen beslutar.
            En majoritet av den här riksdagen har fattat flera beslut om just
            Bromma flygplats som inte överensstämmer med den syn regeringen
            har. Då finns det alltså skäl att samtala om just dessa frågor.
          </note>
          <note>
            Jag vill samtala med infrastrukturministern om infrastrukturfrågor.
            Min uppfattning är och förblir att flyg är en infrastrukturfråga.
            Jag tycker att bostadsministern är exceptionellt trevlig att samtala
            med, men han är fortfarande bostadsminister och inte infrastrukturminister.
            Det beklagar jag, men vi får väl föra ett samtal ändå.
          </note>
          <note>
            Herr talman! Bostadsministern ville i den föregående debatten
            – detta är ju inte den första debatt som infrastrukturministern
            har låtit bostadsministern föra i infrastrukturfrågor – inte ta
            diskussionen om Bromma flygplats förrän den KU-anmälan som jag
            hade lämnat in var färdighanterad. Nu är KU-anmälningen färdighanterad.
            Regeringen har fått skarp kritik. Man har också blivit prickad
            i den här frågan. Därför är det rimligt, tycker jag, att man för
            den här typen av samtal.
          </note>
          <note>
            Sedan vill bostadsministern återkomma i annat sammanhang när
            det gäller vilka åtgärder regeringen avser att vidta med anledning
            av de tillkännagivanden som riksdagen har riktat till regeringen.
          </note>
          <note>
            Mina frågor är i grunden väldigt enkla, och jag tycker att de
            är högst rimliga utifrån de n situation vi befinner oss i. J ag
            har frågat infrastrukturministern om hon avser att ta några initiativ
            i linje med riksdagens beslut när det gäller utredningen om en
            avveckling av citynära flygplatser.
          </note>
          <note>
            Jag har också frågat infrastrukturministern om hon delar utredaren
            Anders Sundströms analys där han konstaterar att det vore väldigt
            osannolikt att man skulle kunna stänga Bromma före år 2038 utan
            att försämra tillgängligheten i vårt land.
          </note>
          <note>
            Tyvärr får jag inga svar på frågorna. Jag får inte ens en diskussion
            med infrastrukturministern kring detta.
          </note>
          <note>
            Jag ställer då frågan till bostadsministern i stället: När och
            i vilket sammanhang avser regeringen att återkomma när det gäller
            just de tillkännagivanden som Sveriges riksdag har riktat till
            den sittande regeringen?
          </note>
          <note type="speaker">
            Anf. 47 Statsrådet MEHMET KAPLAN (MP):
          </note>
          <note>
            Herr talman! Jag vill tacka Edward Riedl för möjligheten att
            än en gång förtydliga att riksdagens arbetsformer ska respekteras.
            Det finns en sedvanlig ordning som varken vi eller Moderaterna,
            Edward Riedls parti, vill ändra. Enligt den ordningen kommer regeringen
            att återkomma. Det kommer inte att vara något nytt påfund eller
            någon ny förändring eller ens något förslag om förändring. Vi
            kommer att göra precis som andra regeringar gör i en liknande
            situation.
          </note>
          <note>
            Frågan har varit uppe i KU. Som regering och som statsråd har
            vi helt och hållet en skyldighet att hantera ärendet på det sätt
            som är praxis i riksdagen.
          </note>
          <note type="speaker">
            Anf . 48 EDWARD RIEDL (M):
          </note>
          <note>
            Herr talman ! Bara för att förtydliga det statsrådet sa ska jag
            säga: Det är på det sättet att bostadsministern i tidigare debatter
            har hänvisat till att inga svar kommer förrän KU har hanterat
            frågan. Nu har ett enigt konstitutionsutskott riktat skarp kritik
            mot regeringen. Man har också prickat regeringen i den frågan.
          </note>
          <note>
            Då tycker jag att en rimlig fråga i kammaren till bostadsministern,
            som nu är regeringens representant, är: När avser man att återkomma?
            Jag fick inget svar mer än att man någon gång avser att återkomma,
            om jag förstod det hela rätt.
          </note>
          <note>
            Jag tycker att det kan vara rimligt att få ett svar. När återkommer
            ni med svar i den frågan?
          </note>
          <note>
            Sedan blir det lite märkligt. Jag hade ställt frågorna specifikt
            till infrastrukturministern om hur hon såg på det. Jag tänkte
            att vi skulle d iskutera transportsystemet i dess helhet och Brommas
            vikt i detta.
          </note>
          <note>
            Men låt mig då få ställa en annan fråga. I det svar som bostadsministern
            har tagit fram säger han att man eller, rättare sagt, samordnaren
            ska föra en dialog med Stockholms stad och berörda kommuner. Då
            är min fundering: Vad menar man med berörda kommuner? Är det kommuner
            runt omkring Stockholm, eller avses de kommuner som faktiskt berörs,
            det vill säga alla kommuner ute i landet som på ett eller annat
            sätt påverkas av en eventuell nedläggning av Bromma flygplats?
          </note>
          <note type="speaker">
            Anf. 49 Statsrådet MEHMET KAPLAN (MP):
          </note>
          <note>
            Herr talman! Jag vill förtydliga för Edward Riedl att det finns
            en ordning i riksdagen som Edward Riedl naturligtvis känner till.
            Det är det som också kallas för skrivelse 75. Regeringen återkommer
            i alla de ärenden som har varit uppe i KU och berättar på vilket
            sätt hanteringen kommer att ske . Det är inte i dag. Det är inte
            i morgon. Den kommer i helt sedvanlig ordning på det sätt som
            gällde för Edward Riedls eget parti, Moderaterna. Under de åtta
            år som man satt vid regeringsmakten var det exakt på det sättet.
            Vi kommer inte att föreslå någon ändring i det. Om Edward Riedl
            vill föreslå någon sådan ändring är det möjligt eftersom han är
            lagstiftare och kan motionera i ärendet.
          </note>
          <note>
            Jag tycker att Anders Sundström är en särdeles lämplig person
            för det här samordnaruppdraget, eftersom han har en stor bas när
            det gäller kunskap men också när det gäller nätverk. Han har i
            samband med att han utsågs fått en tydlig beskrivning av vilka
            dialogen ska ske med.
          </note>
          <note>
            Jag tänker inte räkna upp alla de instanser och myndigheter som
            jag faktiskt läste upp i mitt första anförande. Som jag också
            sa var det väldigt tydligt att det är Stockholms kommun av förklarliga
            skäl. Det är inte konstigt, Edward Riedl , att det är Stockholms
            kommun som är huvudkommunen i detta ärende eftersom flygplatsen
            faktiskt ligger i Stockholms kommun. Men det står också väldigt
            tydligt, utan att definiera andra kommuner, att det finns andra
            berörda kommuner. Det finns ingen begränsning i vilka andra kommuner
            det skulle vara.
          </note>
          <note>
            Anders Sundström är en särdeles klok man. Han har varit statsråd
            men också haft uppdrag i olika delar av vårt samhälle. Övertydligheten
            i att det här inte bara är en Stockholmsfråga tyckte jag var väldigt
            tydlig sedan tidigare. Men det skadar inte att vi förtydligar
            det ytterligare.
          </note>
          <note type="speaker">
            Anf. 50 EDWARD RIEDL (M):
          </note>
          <note>
            Herr talman! Nu är det på det sättet att konstitutionsutskottet
            har riktat skarp kritik. Man har också prickat regeringen. I min
            fråga som jag också ställer till infrastrukturministern undrar
            jag hur man avser att gå vidare med de tillkännagivanden som Sveriges
            riksdag har beslutat om. Återigen får jag inget svar.
          </note>
          <note>
            Jag ifrågasätter inte regelverket – det kan nästan låta så om
            man precis har kommit in i debatten. Jag ifrågasätter inte regelverket
            på något sätt, utan min fråga är helt enkelt: När avser regeringen
            att återkomma med svar på detta? Det är inte någon kritik av regelverket
            på något sätt, utan det handlar bara om en tidsplan för hur regeringen
            tänker återkomma i frågeställningen.
          </note>
          <note>
            Jag ifrågasätter inte heller Anders Sundströms lämplighet eller
            om han är en bra person eller inte. Han är en bra person som på
            flera olika sätt har tjänat vårt samhälle. Det är inte heller
            det som min fråga handlade om, utan jag frågade statsrådet om
            berörda kommuner. Man räknar nämligen upp en väldig massa statliga
            myndigheter. Sedan säger man Stockholm, men man säger ingenting
            om kommuner i övriga landet. Majoriteten i riksdagen tycker att
            Brommafrågan inte är en Stockholmsfråga. Vi tycker att Bromma
            flygplats faktiskt är en flygplats som servar en stor del av övriga
            Sverige. Då är det också rimligt att övriga Sverige i en remissrunda
            borde ha ingått i detta, men det har regeringen inte för avsikt
            att förtydliga, om jag förstår statsrådet rätt.
          </note>
          <note type="speaker">
            Anf. 51 Statsrådet MEHMET KAPLAN (MP):
          </note>
          <note>
            Herr talman! Edward Riedl verkar fortsätta med att antingen missförstå
            mig medvetet eller att retoriskt försöka nagla fast någonting
            som jag har sagt på ett sätt som jag faktiskt inte på något sätt
            försöker säga. Jag säger det som Edward Riedl uppfattade redan
            i mitt första anförande: I sedvanlig ordning återkommer regeringen
            varje år i skrivelse 75.
          </note>
          <note>
            Exakt datum för det kan man ta reda på genom att ringa riksdagskansliet
            och se till att det exakta datumet tas fram. Förra gången det
            här skedde var datumet den 19 mars i våras. Det är skrivelse 75.
            Jag läser innantill: I skrivelsen lämnar regeringen en redovisning
            av de beslut regeringen fattat med anledning av de riksdagsbeslut
            som meddelats i riksdagens skrivelser till regeringen.
          </note>
          <note>
            Det här är praxis. Om Edward Riedl vill runda denna praxis eller
            om han vill ändra praxisen står det honom fritt att göra detta.
            Jag kan varken rekommendera eller avrekommendera det, för jag
            är inte riksdagsledamot. Däremot har jag varit riksda gsledamot
            i denna kammare. S om gruppledare skulle jag ha rekommenderat
            mina riksdagsledamöter att låta bli att ändra på den här praxisen,
            för den har tjänat Sveriges riksdag väl, och den fungerar på ett
            sådant sätt att det faktiskt skapar utrymme för riksdagen att
            vara riksdag och för regeringen att vara regering.
          </note>
          <note>
            På det här sättet hoppas jag att det blir tydligare och att Edward
            Riedls syfte med interpellationsdebatten har uppnåtts.
          </note>
          <note>
            Överläggningen var härmed avslutad.
          </note>
          <note>
            § 23 Svar på interpellation 2014/15:672 om statliga bolag
          </note>
          <note type="speaker">
            Anf. 52 Närings- och innovationsminister MIKAEL DAMBERG (S):
          </note>
          <note>
            Herr talman! Ann-Charlotte Hammar Johnsson har mot bakgrund av
            Telia Soneras verksamhet i Eurasien frågat mig om det går att
            vara ett bolag i statlig ägo och samtidigt verka på den marknad
            som man nu gör och vilka åtgärder jag avser att vidta för att
            förhindra korruption i de svenska statliga bolagen framöver.
          </note>
          <note>
            Regeringen har höga förväntningar på alla statligt ägda bolag
            och vill att de ska agera föredömligt inom området hållbart företagande.
            Vi förväntar oss att bolagen följer internationella riktlinjer
            såsom FN:s vägledande principer för företag och mänskliga rättigheter,
            OECD:s riktlinjer för multinationella företag och principerna
            i FN:s Global Compact .
          </note>
          <note>
            Telia Sonera verkar på marknader med höga risker. Bolagets nuvarande
            ledning och styrelse har ärvt denna verksamhet. Vi uppmuntrar
            Telia Soneras arbete med att hantera de utmaningar som finns,
            och vi börjar också se effekterna av det arbetet. Bolaget har
            ökat transparensen och har gjort genomgripande förändringar, inte
            bara på ledningsnivå utan även i andra delar av bolaget.
          </note>
          <note>
            Men att vi börjar se effekt är inte samma sak som att alla risker
            hanterats. Det här är ett arbete som tar tid, och bolaget kommer
            att fortsätta att möta utmaningar på dessa marknader. Vi följer
            bolagets arbete noga.
          </note>
          <note>
            Som ansvarig för ägarfrågorna ser jag som en av mina viktigaste
            uppgifter att upprätthålla allmänhetens förtroende för de statligt
            ägda bolagen. Som näringsminister är jag dessutom mån om att även
            det övriga näringslivet fortsätter på den inslagna vägen.
          </note>
          <note>
            Flera av de svenska bolagen är duktiga på att hantera hållbarhetsrelaterade
            risker och även på att identifiera och arbeta med möjligheterna.
            Affärsetik och antikorruption står högt på agendorna och fortsätter
            att vara utmanande frågor såväl utomlands som i Sverige.
          </note>
          <note>
            För de statligt ägda bolagen har vi bland annat förtydligat vad
            det kan innebära att agera föredömligt inom områdena antikorruption
            och affärs ­ etik genom att i statens ägarpolicy hänvisa till
            Institutet mot mutors fast ­ ställda kod om gåvor, belöningar
            och andra former av förmåner i närings ­ livet.
          </note>
          <note>
            Regeringen har höga ambitioner när det gäller hållbart företagande
            och vill spela en tydlig roll för att driva på och skapa förutsättningar
            för att hela näringslivet ska gå i rätt riktning, både på hemmaplan
            och ute i världen.
          </note>
          <note>
            Hållbart företagande är ett område där vi avser att tydligt höja
            ambi ­ tionen. Den 24 augusti lanserade regeringen en nationell
            handlingsplan för att genomföra FN:s vägledande principer för
            företag och mänskliga rättigheter. Vi kommer också att överlämna
            en skrivelse till riksdagen om hållbart företagande inklusive
            antikorruption – den första någonsin på detta tema.
          </note>
          <note type="speaker">
            Anf. 53 ANN-CHARLOTTE HAMMAR JOHNSSON (M):
          </note>
          <note>
            Herr talman! Jag tackar näringsministern för svaret. Det är bra
            att nä ­ ringsministern uttrycker regeringens höga ambitioner
            inom området håll ­ bart företagande och att man förväntar sig
            att bolagen följer de internatio ­ nella spelreglerna.
          </note>
          <note>
            Jag ser det som en fortsättning på det arbete som är gjort. År
            2007 var Sverige under alliansregeringen första land i världen
            att införa GRI-rapporteringen, den internationella standarden
            för hållbarhetsrapportering utifrån utmaningar och hur man agerar
            för att leva upp till riktlinjer och ägarpolicy.
          </note>
          <note>
            Det följdes 2012 av att det togs nya steg för att stärka hållbarhet
            som en viktig angelägenhet. Regeringen lyfte då in frågan om bolagsstyrningen
            genom att ge styrelsen i uppdrag att utarbeta strategiska hållbarhetsmål.
            Redovisningen från bolaget innehöll mycket, bland annat policyer
            för etik, jämställdhet och miljö samt miljöledningssystem enligt
            IFRS, Interna ­ tional Financial Reporting Standards. Man lämnade
            också en hållbarhets ­ redovisning enligt GRI.
          </note>
          <note>
            Som näringsministern var inne på i sitt svar finns också en handlingsplan
            för företagande och mänskliga rättigheter.
          </note>
          <note>
            Tar vi in Telia Sonera i detta verkar bolaget, precis som näringsministern
            säger, på marknader med hög risk. Det är bekymmersamt. Även om
            näringsministern tar upp att man ser effekter säger han också
            att man kommer att fortsätta att möta utmaningar på dessa marknader.
          </note>
          <note>
            I och med det fortsatta arbetet med hållbarhetskriterierna är
            det tufft att som statligt bolag befinna sig på en högriskmarknad.
            Det är tufft för alla b olag och företag, men det ställer extra
            höga krav på de statliga bolagen.
          </note>
          <note>
            Telia har tidigare väckt reaktioner i vårt land, bland annat
            i Stockholm när det gäller muthärvor. Det kommer att vara stort
            tryck från opinionen, och världen blir bara mer och mer komplex
            för varje dag som går.
          </note>
          <note>
            Frågan om åtgärder för att förhindra korruption inom svenska
            statliga bolag framöver besvaras med att bolagen kommer att fortsätta
            möta utmaningar. Men eftersom marknaderna i Asien är vanskliga
            skulle jag vilja ha lite fler tankar om hur det ser ut och om
            möjligheterna att verka där.
          </note>
          <note type="speaker">
            Anf. 54 Närings- och innovationsminister MIKAEL DAMBERG (S):
          </note>
          <note>
            Herr talman! Som huvudägare har regeringen ett tydligt ansvar
            för att bolaget styrs på ett långsiktigt och ansvarsfullt sätt.
            Vi ska vara en kunnig och engagerad ägare som samarbetar med andra
            ägare och för en dialog med framför allt styrelsens ordförande.
          </note>
          <note>
            Ägarens viktigaste uppgift är att tillsätta en bra styrelse.
            Vi känner stort förtroende för den nuvarande styrelsen och ledningen.
            De tar ett stort ansvar för just hållbarhetsfrågor och har förändrat
            bolaget i en riktning som vi anser vara positiv. Man har också
            fått beröm, inte minst från de delar av civilsamhället som har
            granskat Telia. De ser att det har tagits initiativ. De förväntar
            sig säkert mer, men Telia Soneras nuvarande ledning har ändå bedrivit
            ett mycket målmedvetet arbete för att hantera detta.
          </note>
          <note>
            Jag garanterar interpellanten att vi för en kontinuerlig dialog
            med bolaget om hållbarhetsfrågor. Det står överst på agendan i
            varje ägardialog vi har med Telia Sonera när vi träffar bolaget
            på olika sätt.
          </note>
          <note>
            Låt oss dock komma ihåg att det är svårare när man har ärvt en
            verksamhet. Det är svårare att agera i ett läge där man som bolagsledning
            och styrelse har en verksamhet på plats som man måste hantera.
            Att pröva ett nytt avtal eller en ny marknad och kunna göra egna
            investeringar eller ta egna beslut framåt är lättare än att hantera
            en verksamhet som de facto redan finns och där avtal är reglerade
            och man är inne i affärsrelationer som man inte har styrt över
            själv.
          </note>
          <note>
            Det är en relevant fråga som ställs, och den ställs gång efter
            annan: Bör bolaget över huvud taget vara kvar på svåra marknader?
            Det innebär ju stora risker för korruption i ett antal av dessa
            länder. Men på vilka marknader företaget ska vara aktivt är en
            kurspåverkande fråga och inte något som jag som ägarrepresentant
            bör resonera om, för då kan jag påverka kursutfallet för bolaget.
          </note>
          <note>
            I första hand är det en fråga för styrelsen. Om det är styrelsens
            ansvar att fatta kloka beslut och styra bolaget i rätt riktning
            bör styrelsen fatta dessa beslut.
          </note>
          <note>
            Den nuvarande ordföranden har inte varit med och fattat de beslut
            som ledde till dessa marknader. Låt mig citera vad Marie Ehrling
            har sagt i denna fråga tidigare: ”Vår slutsats … att det skett
            en del saker och transaktioner som inte var etiska och som inte
            nuvarande ledning och styrelse kunde ställa sig bakom.”
          </note>
          <note>
            Det säger något om att den nuvarande styrelsen har en annan inriktning
            på verksamheten än den tidigare styrelsen hade. I det arbete styrelsen
            gör är man besjälad av att försöka visa transparens och öppenhet.
          </note>
          <note>
            Som jag sagt till kammaren tidigare tror jag inte att vi har
            sett den sista skandalen kopplad till dessa marknader. Förhoppningsvis
            gäller det inte nya affärstransaktioner utan gamla. Då förväntar
            jag mig att man på bolaget är så transparent och öppen man bara
            kan vara för att redovisa vad som har hänt, hur det har gått till
            och vad man avser att göra för att hantera situationen så ansvarsfullt
            som möjligt.
          </note>
          <note type="speaker">
            Anf. 55 ANN-CHARLOTTE HAMMAR JOHNSSON (M):
          </note>
          <note>
            Herr talman! Låt mig börja med styrelsen. Jag upplever också
            att vi har gjort en resa från det läge där vi befann oss för något
            år sedan. Man har bytt ut personer, och det har hänt saker och
            ting. Men de har fått ärva det de har, och de sitter med den ram
            de har. Det är i den kontexten jag tänker. Kan ett statligt bolag
            i framtidens Sverige verka med de ramar de har som inte andra
            bolag har? Det är frågan.
          </note>
          <note>
            Jag förstår näringsministerns svar att han inte ska spekulera
            så att han stör marknaden. Det ska han absolut inte. Men det är
            viktigt att hålla frågan levande och hela tiden fråga om vi är
            på rätt kurs eller om vi ska göra något annat i stället.
          </note>
          <note>
            Vi ska absolut ha transparens och öppenhet. Det skrev jag också
            i min fråga, och jag förväntar mig att det är transparent och
            öppet. Det känner jag att det är i och med att utskottet har besökt
            Telia och ska dit igen. Vi kommer alltså att hålla frågan öppen.
          </note>
          <note>
            I sitt svar hänvisar näringsministern till handlingsplanen för
            mänskliga rättigheter som kom i måndags. Jag har läst den, och
            jag ska läsa den igen. Den är bra, men den är inte juridiskt bindande.
            Det mesta rör företag och kommuner, men det står också lite om
            de statliga bolagen.
          </note>
          <note>
            Med tanke på detta undrar jag: Hur kommer man att följa detta
            i FN? Det är ju bara fem stater plus Sverige som har gjort detta
            eller är på gång. Har regeringen för avsikt att sätta in detta
            i ägardirektiven?
          </note>
          <note type="speaker">
            Anf. 56 Närings- och innovationsminister MIKAEL DAMBERG (S):
          </note>
          <note>
            Herr talman! Jag är tacksam över att vi har en interpellationsdebatt
            om detta. Telia Sonera är ett viktigt bolag för Sverige på flera
            olika sätt. Det har bidragit till och investerar fortfarande kraftigt
            i utbyggnaden av kommunikationer i Sverige. Det är ett otroligt
            viktigt bolag för Sverige, men det har också stor påverkan utanför
            vårt lands gränser.
          </note>
          <note>
            Vi är en av ägarna i bolaget, men vi är inte ensam ägare. Det
            är därför viktigt att vi följer vad det gör. Jag tycker att det
            är kul att vi ändå verkar ha en positiv analys av vad den nuvarande
            ledningen har gjort och vilken väg de har valt.
          </note>
          <note>
            Det är viktigt för dem att känna vårt stöd men också de starka
            förväntningar som den svenska staten har som ägare på att detta
            inte är frågor som vi hanterar lättvindigt. Vi tycker att de är
            en central de l av verksamheten och att det krävs att man fortsätter
            att jobba på den inslagna väg man har valt.
          </note>
          <note>
            Det är också viktigt att konstatera att Telia Sonera i dag har
            som policy att löpande kommunicera oegentligheter som identifieras
            i leverantörskedjor. De är även initiativtagare till viktiga branschdialoger.
            De försöker alltså inte bara hantera sitt eget bolag utan också
            andra telekombolags verksamhet på sådana marknader.
          </note>
          <note>
            Man försöker att jobba ihop om code of conduct och hur sådana
            frågor ska hanteras. Det är viktigt att inte bara titta isolerat
            på ett bolag. På dessa marknader kommer det att krävas förändringar
            också av andra bolag.
          </note>
          <note>
            I våras bjöd Näringsdepartementet in ordförandena i de stora
            institu ­ tionella ägarnas bolag på börsen för att diskutera affärsetik.
            Det var alltså ordförandena i de statliga bolagen. Utgångspunkten
            var lärdomarna från Systembolaget, Skanska och Telia Sonera och
            att sprida kunskaperna från Telia Sonera – vilka nitar man har
            gått på och vilka misstag man har gjort – till andra statliga
            bolag så att de förstår vad man bör tänka på, hur man bör navigera
            och vad man inte får ta för givet när man befinner sig på marknader
            eller har problem med risker av den här typen. Vi försöker alltså
            att agera proaktivt kring detta.
          </note>
          <note>
            När det gäller handlingsplanen för mänskliga rättigheter förväntar
            vi oss redan att de statliga bolagen följer den, så det är ingen
            ny fråga för dem. Det som är nytt är att vi säger att vi också
            har förväntningar på att privata företag respekterar mänskliga
            rättigheter i sin verksamhet.
          </note>
          <note>
            Vi är det sjätte landet i världen som har antagit en sådan nationell
            handlingsplan, och fler länder driver nu på för en ratificering.
            Det är en positiv väg för Sverige, men det är också positivt för
            svenska företag.
          </note>
          <note>
            När jag talar om exportstrategi och när svenska företag beskriver
            sin rela tion på andra marknader säger vi ofta att de inte bara
            säljer sina varor och tjänster utan också sin trovärdighet i form
            av ett svenskt bolag. Vi har en låg acceptans för korruption,
            vi uppfattas som öppna och transparenta och vi har stort fokus
            på hållbarhet i svenska bolag, generellt sett. Jag tror att det
            kan gynna svenska företag långsiktigt att tänka igenom riskerna
            innan man ger sig in på marknader med stora utmaningar.
          </note>
          <note>
            Det var förväntningarna på företagen. Den andra delen av den
            nationella handlingsplanen är att vi som stat tar ett större ansvar,
            både när det gäller att respektera mänskliga rättigheter i Sverige
            och att, exempelvis via ambassader, ge stöd och hjälp till företag
            som funderar på att ge sig in på vissa marknader.
          </note>
          <note type="speaker">
            Anf. 57 ANN-CHARLOTTE HAMMAR JOHNSSON (M):
          </note>
          <note>
            Herr talman! Näringsministern var först inne på Telia Soneras
            del i det svenska samhället. Visst finns där en samhällsfunktion
            som är viktig. Det får hanteras på ett annat sätt, om man nu gör
            något val.
          </note>
          <note>
            Jag tänker på AP-fonderna. Ministern var inne på att man jobbar
            i en kontext i andra länder. Då har man sagt: När är det dags
            för exit? Vad är det som gör att ett bolag är där? Påverkar det
            de gör där en hel nation på ett annat sätt?
          </note>
          <note>
            Jag tycker att det är bra att svenska företag är med. Det har
            funnits kritik mot att de är det till stor del, men det är också
            en väg framåt då de faktiskt påverkar andra att göra något annat.
            Man får se om och när en sådan exit blir aktuell.
          </note>
          <note>
            Om vi backar bandet lite är denna debatt inte ny, utan vi hade
            den också under den förra perioden. Sådana frågor kommer alltid
            upp, och de ska hanteras. Under finansmarknadsminister Peter Norman
            diskuterades Telia Sonera fram och tillbaka. Frågan behöver hållas
            levande. Då tänkte regeringen, i alla fall enligt Peter Normans
            utsaga: Är det möjligt att med dessa ramar göra det man gör i
            den kontext man lever i? Det var väl bara en tanke ut för att
            tänka vidare.
          </note>
          <note>
            Nu byter vi lite fokus och går in på handlingsplanen för mänskliga
            rättigheter, men det gäller ju näringssidan. Visst finns det företag
            i Sverige. Jag tror också att hållbarhet är något som människor
            kommer att köpa. Ibland når politiken inte fram medan företagen
            gör det, såsom Puma. Vi har företrädare på idrottssidan som kan
            sprida saker och ting så att folk använder skor som är hållbara
            och så vidare.
          </note>
          <note>
            Ett exempel i Sverige är Tailor Store, som planterar skog och
            bygger byar. De säljer skjortor, och de har hela kedjan med anställning
            och ansvar. Jag ser positivt på den utvecklingen för företagande.
          </note>
          <note>
            Jag hoppas att det håller sig nu med bolagen, och jag kommer
            att följa frågan noga.
          </note>
          <note type="speaker">
            Anf. 58 Närings- och innovationsminister MIKAEL DAMBERG (S):
          </note>
          <note>
            Herr talman! Frågan kommer att och måste fortsätta att diskuteras.
            De statliga bolagen ska agera föredömligt, och det ställer ökade
            krav på statliga bolag jämfört med privata företag. Svenska folket
            förväntar sig att statliga bolag sköter sig och på ett ansvarsfullt
            sätt hanterar de risker de kan stöta på .
          </note>
          <note>
            Jag kan garantera att vi kommer att behålla hållbarhetsfrågorna
            högt på agendan och ha dem i vår dialog, inte bara med Telia Sonera
            utan även med de andra statliga bolagen.
          </note>
          <note>
            Det kommer säkert att inträffa problem i något statligt bolag.
            Någon kommer att göra fel. Det kommer säkert att inträffa även
            under den här mandatperioden, men då är det viktigt att man är
            transparent och öppen och agerar på ett sätt som gör att man skyddar
            bolagen.
          </note>
          <note>
            Ytterst hanterar man svenska folkets tillgångar. Det är den andra
            delen av ekvationen. Man kan verkligen ifrågasätta om det var
            klokt att ge sig in på alla dessa marknader med de risker det
            innebar. Nu gjorde man det, och man har hanterat situationen.
          </note>
          <note>
            Nu jobbar vi så pass nära bolaget att jag skulle bli väldigt
            förvånad om Telia Sonera eller något annat statligt bolag skulle
            ge sig in på en väldigt märklig marknad utan att tala med oss
            som ägare först och ha en dialog om det. Vi försöker jobba så
            nära bolagen att vi är informerade om vad som händer. Man kan
            fundera på varför man hamnade i den situationen.
          </note>
          <note>
            Frågan om man ska vara kvar på eller lämna en marknad handlar
            ytterst om att hantera tillgångarna ansvarsfullt så att svenska
            folkets tillgångar sköts på ett bra sätt. Det är flera saker man
            måste tänka på i denna fråga.
          </note>
          <note>
            Jag välkomnar verkligen interpellationen och tackar för den.
          </note>
          <note>
            Överläggningen var härmed avslutad.
          </note>
          <note>
            § 24 Svar på interpellation 2014/15:720 om översyn av konkurrenslagen
          </note>
          <note type="speaker">
            Anf. 59 Närings- och innovationsminister MIKAEL DAMBERG (S):
          </note>
          <note>
            Herr talman! Boriana Åberg har frågat mig om jag kommer att verka
            för att det genomförs en översyn av konkurrenslagen.
          </note>
          <note>
            Bakgrunden till Boriana Åbergs fråga är att hon anser att Kriminalvården
            inte omfattas av dagens lagstiftning. Boriana Åberg har hänvisat
            till att Kriminalvården säljer tvätteritjänster i konkurrens med
            privata leverantörer och att Sveriges Tvätteriförbund och Svenskt
            Näringsliv nyligen har tagit fram en rapport där man har granskat
            åtta upphandlingar och kommit fram till att i dessa upphandlingar
            var Kriminalvårdens pris 16 procent billigare än de privata företagens
            snittpris.
          </note>
          <note>
            År 2010 trädde nya bestämmelser i konkurrenslagen i kraft som
            innebär att domstol kan förbjuda offentliga aktörer att tillämpa
            konkurrensbegränsande beteenden när de säljer varor eller tjänster
            på marknaden.
          </note>
          <note>
            Tillsyn enligt konkurrenslagen utövas av Konkurrensverket, och
            företag som anser sig utsatta för ett konkurrensbegränsande beteende
            kan alltså anmäla det till Konkurrensverket, som har möjlighet
            att väcka talan i domstol om förbud enligt bestämmelserna. Om
            Konkurrensverket beslutar att inte ingripa har berörda företag
            möjlighet att själva gå till domstol för att få ett förbud mot
            beteendet.
          </note>
          <note>
            Vad gäller Boriana Åbergs påstående att Kriminalvården inte skulle
            omfattas av nuvarande konkurrenslagstiftning kan det konstateras
            att Kriminalvårdens säljverksamhet omfattas av konkurrenslagstiftningen,
            men det skulle vara fel av mig att föregripa en eventuell rättslig
            prövning av verksamheten.
          </note>
          <note>
            Även om Kriminalvårdens försäljning av tvätteritjänster inte
            har prövats i domstol kan vi se att det nu har börjat växa fram
            praxis avseende de nya bestämmelserna i konkurrenslagen. Den senaste
            domen gällande de nya bestämmelserna kom så sent som den 10 juli
            i år, och det ligger för närvarande ytterligare två mål för avgörande
            i Marknadsdomstolen.
          </note>
          <note>
            Regeringen följer noga utvecklingen av praxis men ser för närvarande
            inte någon anledning till en ny översyn av konkurrenslagens bestämmelser
            om offentlig säljverksamhet.
          </note>
          <note type="speaker">
            Anf. 60 BORIANA ÅBERG (M):
          </note>
          <note>
            Herr talman! Jag tackar näringsministern för svaret.
          </note>
          <note>
            Det är fem år sedan konkurrenslagen reviderades för att förhindra
            att privata företag utsätts för osund konkurrens från myndigheter,
            landsting och kommuner. Syftet med lagen är det inget fel på;
            det säger sig självt att offentlighetssfären inte ska använda
            skattemedel till att erbjuda tjänster till orimliga priser och
            på det sättet slå undan benen på privata företag. Dessvärre är
            det skillnad mellan intention och verklighet.
          </note>
          <note>
            Trots lagändringen fortsätter Kriminalvården med vad man skulle
            kunna kalla aggressiv marknadsföring. Kunderna uppvaktas med snygga
            broschyrer och varuprover, och myndigheten har en tjusig hemsida
            där det bland annat står: ”Behöver du en hjälpande hand eller
            kanske flera hundra? Med rationella system för tvätthantering
            antar KrimProd utmaningen att lösa dina bekymmer. Rustade med
            lång tradition, genuin kunskap, datastyrda sorteringsband och
            effektiva maskiner kan vi garantera kapacite ­ ten.” Ja, vem kan
            motstå detta erbjudande – som dessutom följs av betydligt lägre
            priser?
          </note>
          <note>
            Herr talman! 80 procent av företagen i tvätteribranschen är små,
            med mindre än tio anställda. De kan inte erbjuda flera hundra
            hjälpande händer eller kosta på sig investeringar i maskiner i
            miljonklassen. Jag har träffat företagare som har förlorat kunder
            till Kriminalvården, och jag har träffat företagare inom tvätteribranschen
            som drar sig för att delta i upphandlingar där Kriminalvården
            har lämnat anbud. Det är riktiga företag, med riktiga anställda
            – anställda som ska ha avtalsenlig lön. Företagarna ska betala
            arbetsgivaravgifter, till skillnad från Kriminalvården som har
            personalkostnader på ca 17 kronor i timmen.
          </note>
          <note>
            Företagen inom tvätteribranschen, vars kunder aktivt bearbetas
            av Kriminalvården, kan inte vänta på att praxis utvecklas. De
            har det kämpigt redan nu. Riktiga företag går i konkurs, och riktiga
            jobb går förlorade. Därför skulle jag vilja fråga näringsministern
            vad hans råd är till de företag som drabbas i dag.
          </note>
          <note type="speaker">
            Anf. 61 Närings- och innovationsminister MIKAEL DAMBERG (S):
          </note>
          <note>
            Herr talman! Först vill jag återigen bara klargöra, vilket jag
            nämnde i interpellationssvaret, att en utgångspunkt i interpellationen
            är att Kriminalvården inte skulle omfattas av nuvarande lagstiftning.
            Det gör den dock. Kriminalvården är nämligen en offentlig aktör,
            och dess tvätteriverksamhet omfattas därmed av konkurrenslagens
            bestämmelser om offentlig säljverksamhet. Men det är rätt på det
            sättet att någon rättslig prövning av Kriminalvårdens tvätteriverksamhet
            inte har skett. Vi vet alltså inte hur domstolarna skulle döma
            eller besluta i det här fallet.
          </note>
          <note>
            I den lagstiftning den förra borgerliga regeringen lade fram
            var det inte bara fråga om att det fanns möjlighet att förbjuda
            viss verksamhet om den begränsade konkurrensen. Det fanns också
            en formulering i propositionen som löd så här: ” En väsentlig
            utgångspunkt för regeringens förslag är att det vid tillämpning
            av konfliktlösningsregeln måste vara möjligt att ta hänsyn till
            andra allmänna intressen än konkurrensintresset som kan uppväga
            den konkurrenssnedvridning beteendet kan ge upphov till. ”
          </note>
          <note>
            Jag uppfattade att Moderaterna var väldigt noga med att man inte
            skulle göra en lista över vilka verksamheter som skulle kunna
            vara av allmän ­ intresse. Man ville i stället invänta domstolens
            praxis innan man gjorde sådana uttalanden. Jag uppfattar nu att
            Moderaterna kanske inte vill in ­ vänta domstolens praxis av den
            lagstiftning man bara för något år sedan hävdade skulle träda
            i kraft och där domstolens praxis skulle bli gällande innan man
            diskuterade hur gränsdragningen såg ut.
          </note>
          <note>
            Med tanke på att den moderatledda tidigare regeringen ändå skapade
            en lagstiftning som innebar att det fanns vissa allmänna intressen
            som skulle kunna ta bort lagstiftningen tror jag alltså att det
            är viktigt att det också prövas i lagstiftningen . Jag kan inte
            bedöma om Kriminalvårdens verksamhet är ett sådan t , men jag
            skulle vilja fråga inte minst Moderaterna vilka exempel det finns
            på detta allmänna intresse som skulle kunna uppväga den konkurrenssnedvridning
            beteendet kan ge upphov till. Det måste väl finnas en anledning
            till att detta skrevs in i den lagstiftning vi nu har.
          </note>
          <note type="speaker">
            Anf. 62 BORIANA ÅBERG (M):
          </note>
          <note>
            Herr talman! Det som är obestridligt är att Kriminalvården agerar
            på ett sätt som inte är förenligt med god affärssed. Man har lägre
            kostnader för sin arbetskraft, och i upphandlingar erbjuder man
            priser som ligger under de normala. Vanliga företagare, som inte
            har staten som garant bakom sig, kan alltså inte konkurrera utan
            tvingas slå igen.
          </note>
          <note>
            Konkurrens från statliga myndigheter, kommuner och landsting
            är ingen ny företeelse. Det har varit ett stort bekymmer för många
            branscher länge, och just därför kom ändringarna 2010. Det är
            alldeles rätt att man ska invänta domstolspraxis, men man kan
            också se inom andra områden att det ibland blir så att lagar behöver
            revideras när det i domstol visar sig att de inte är så verkningsfulla
            som man hade hoppats.
          </note>
          <note>
            Ett sådant fall är just det näringsministern refererar till.
            Näringsministern hänvisar till praxis i den senaste domen i Marknadsdomstolen,
            där Konkurrensverket förlorade mot Strömstads kommun. Strömstads
            kommun äger och driver en badanläggning med gymverksamhet, träningslokaler
            och en spaanläggning.
          </note>
          <note>
            Själv tycker jag att detta beslut skapar en olycklig praxis.
            Kommuner ska inte ägna sig åt att driva spa- och badanläggningar,
            utan kommuner ska först och främst satsa på kärnområdena – skola,
            förskola, handikapp- och äldreomsorg. Skattepengarna ska inte
            gå till att kväva näringslivet. Jag förstår att näringsministern
            inte kan kommentera det enskilda fallet, men eftersom Konkurrensverket
            förlorade målet är det för mig uppenbart att konkurrenslagen behöver
            förtydligas.
          </note>
          <note>
            Om vi ska återgå till tvätteribranschen kan jag säga att tvätterinäringen
            är en instegsbransch där unga, nyanlända och lågutbildade får
            sina första jobb. Sverige behöver massor av instegsjobb. Jag undrar
            vad ministern tror att Kriminalvårdens konkurrens har för inverkan
            på dessa jobb.
          </note>
          <note type="speaker">
            Anf. 63 Närings- och innovationsminister MIKAEL DAMBERG (S):
          </note>
          <note>
            Herr talman! Vi har en ny lagstiftning sedan 2010, och den har
            bevisligen resulterat i ett antal domstolsprocesser. Den nya lagstiftningen
            har alltså uppenbarligen viss effekt – man prövar om det är rätt
            eller inte rätt och om det är konkurrenshämmande eller inte.
          </note>
          <note>
            Konkurrensverket har än så länge väckt talan i sex fall av misstänkt
            konkurrensbegränsande offentlig säljverksamhet. Ibland har de
            fått rätt, och ibland har de inte fått rätt. Det är väl så det
            brukar gå till i en lagstiftningsprocess där domstolarna utvecklar
            en praxis och bedömer från fall till fall hur verksamheterna och
            förutsättningarna har sett ut.
          </note>
          <note>
            Det jag har lite problem med är att Moderaterna, när de skrev
            proposi ­ tionen, sa att det fanns allmänintressen som kunde göra
            att konkurrens ­ lagen faktiskt skulle kunna åsidosättas. Jag
            har fortfarande inte hört några exempel på dessa allmänintressen.
          </note>
          <note>
            Utan att gå in i det här fallet kan man ju tycka att det kan
            vara ganska bra om personer som avtjänar ett fängelsestraff gör
            någonting under tiden de sitter i fängelse. Man kanske jobbar
            eller gör en insats. Är det då helt uteslutet att fångar ska få
            jobba under sin tid på anstalt? Det är en fråga man måste ställa
            sig om man ska se på helheten.
          </note>
          <note>
            Jag tycker att det är bra att domstolarna får pröva var gränserna
            ska gå. Men i den lagstiftning som prövas ska man också väga in
            det allmänintresse som kan finnas i en verksamhet. Jag har fortfarande
            inte hört Moderaterna argumentera för och motivera vad det här
            allmänintresset är och när det ska tillämpas. När propositionen
            lades fram ville ni inte lista vilka allmänintressen som skulle
            förekomma. Ni hänvisade då till domstolspraxis. Nu kommer domstolspraxis,
            och nu hänvisar ni till att vi ska lista vilka saker som inte
            ska vara allmänintresse. Jag undrar när allmänintresset kommer
            att bli tydligt för Moderaterna. Det är ändå en del av lagstiftningen
            som ska prövas.
          </note>
          <note type="speaker">
            Anf. 64 BORIANA ÅBERG (M):
          </note>
          <note>
            Herr talman! Det är ingen tvekan om att fångar ska ha en meningsfull
            sysselsättning medan de avtjänar sitt straff, så att de ska kunna
            rehabiliteras och återanpassas till ett vanligt liv. Det är ingen
            i denna kammare som har någon annan åsikt om det.
          </note>
          <note>
            Däremot leder Kriminalvårdens agerande till att privata företag
            inom tvätteribranschen riskerar att drabbas av konkurs. Då försvinner
            arbetstillfällen för människor som redan nu har svårt att hävda
            sig på arbetsmarknaden på grund av låg utbildning, brist på erfarenhet,
            språksvårigheter etcetera.
          </note>
          <note>
            Den rödgröna regeringen säger sig värna om jobben. Man satsar
            miljarder – som i och för sig finansieras med skattehöjningar
            vilka i sig riskerar att slå ut tusentals jobb – på mer eller
            mindre konstlade jobb. Samtidigt slår man på detta vis undan benen
            på riktiga jobb i riktiga företag som inte har några skattesubventioner.
            Detta borde man titta på när man har makten. Jag tycker att Kriminalvården
            måste upphöra med den osjysta konkurrensen.
          </note>
          <note type="speaker">
            Anf. 65 Närings- och innovationsminister MIKAEL DAMBERG (S):
          </note>
          <note>
            Herr talman! Målet med regeringens arbete på konkurrensområdet
            är att skapa förutsättningar för effektiv konkurrens. Det är viktigt
            med effektiv konkurrens, och den ska ske på sjysta villkor och
            i enlighet med de spelregler som gäller. Jag tror att det är viktigt
            för ett dynamiskt näringsliv att konkurrenskraftiga och entreprenöriella
            företag blir vinnare. Jag tror att det är långsiktigt bra.
          </note>
          <note>
            Det är självklart att hela tiden följa upp och förbättra förutsättningarna
            för konkurrens. Till exempel tillsatte regeringen den 30 april
            2015 en utredning om utökad beslutanderätt för Konkurrensverket
            när det gäller förbud mot konkurrensskadlig företagskoncentrering.
            Syftet är att ge Konkurrensverket större möjligheter att bekämpa
            konkurrensbegränsande samarbeten och missbruk av marknadsdominerande
            ställning. Frågan om konkurrens måste man följa hela tiden, för
            det finns risker att vissa aktörer tar sig friheter som begränsar
            konkurrens på ett sätt som inte är tillbörligt.
          </note>
          <note>
            Det är också viktigt att upprätthålla sjysta spelregler så att
            man inte får någon form av lönekonkurrens eller underbudskonkurrens,
            där vissa företag inte följer de spelregler vi har satt upp i
            Sverige, för det kan göra att vissa företag som rundar spelreglerna
            gynnas snarare än de företag som följer spelreglerna.
          </note>
          <note>
            När det gäller just den här lagstiftningen, som trädde i kraft
            2010, sker det nu en process där domstolarna prövar den och formar
            praxis. Det var tanken med lagstiftningen, och nu görs det. Mitt
            konkreta svar på frågan om vi vill göra en översyn av lagstiftningen
            är att vi inte vill göra det i det här läget, eftersom praxis
            fortfarande håller på att utformas av domstolarna.
          </note>
          <note>
            Överläggningen var härmed avslutad.
          </note>
          <note>
            § 25 Svar på interpellation 2014/15:689 om företagens sjuklöne
            ­ ansvar
          </note>
          <note type="speaker">
            Anf. 66 Socialförsäkringsminister ANNIKA STRANDHÄLL (S):
          </note>
          <note>
            Herr talman! Fredrik Schulte har frågat finansminister Magdalena
            Andersson om finansministern avser att förlänga företagens sjuklöneansvar
            med ytterligare en vecka, hur finansministern bedömer att höjda
            kostnader för anställdas sjukskrivningar kommer att påverka företagens
            benägenhet att nyanställa och hur finansministern bedömer att
            höjda kostnader för anställdas sjukskrivningar särskilt kommer
            att påverka företagens benägenhet att nyanställa människor som
            på grund av sjukdom stått långt ifrån arbetsmarknaden.
          </note>
          <note>
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            I likhet med vad jag har framfört i en interpellationsdebatt
            i juni vill jag inledningsvis påpeka att det från regeringens
            sida inte finns några planer på att införa en tredje sjuklönevecka.
            Nu, liksom då, är jag dock av uppfattningen att det är angeläget
            att vid stigande sjukfrånvaro se över alla möjliga åtgärder som
            kan bidra till att få människor tillbaka i arbete och kan förhindra
            att nya sjukfall uppstår. Jag menar att det är viktigt att kunna
            diskutera olika aktörers ansvar i sjukskrivningsprocessen. Där
            är arbetsgivarna en mycket viktig part.
          </note>
          <note>
            Alla berörda aktörer måste bidra om vi ska lyckas bryta utvecklingen.
            Arbetsgivarna har en central roll i att både förebygga anställdas
            sjukfrånvaro och svara för att åtgärder vidtas som behövs för
            en effektiv rehabilitering. Det finns tydliga belägg för att arbetsplatsen
            måste vara involverad för att en medarbetare som varit sjukskriven
            för psykisk ohälsa ska komma tillbaka på ett bra sätt, oavsett
            orsak till sjukskrivning. Det tycker jag är viktigt att hålla
            i åtanke.
          </note>
          <note>
            Med detta sagt vill jag samtidigt lyfta fram att det från årsskiftet
            finns en ny ersättning till arbetsgivare för höga sjuklönekostnader.
            Syftet med kompensationen är att minska den börda sjuklönekostnaderna
            kan utgöra, inte minst för de riktigt små företagen. Genom reformen
            beräknas ersättning bli aktuellt för dessa företag redan efter
            att arbetsgivaren har utbetalat sjuklön för två dagar per anställd
            och år.
          </note>
          <note>
            Företagens börda har således minskat, dock i en annan form än
            genom borttagning av den andra sjuklöneveckan.
          </note>
          <note type="speaker">
            Anf. 67 FREDRIK SCHULTE (M):
          </note>
          <note>
            Herr talman! Välkommen tillbaka från sommaruppehållet!
          </note>
          <note>
            Jag skulle vilja beröra det här med vallöften. Vallöften är,
            skulle jag säga, en central del av demokratin. När det vankas
            valrörelse går politiker och partier ut och möter väljarna med
            olika typer av löften om vad man vill göra under de kommande åren
            i det fall man vinner regeringsmakten. Då har väljarna en chans
            att ta ställning till vad de olika partierna lovar och säger att
            de ska göra och avgöra vad det är man tycker är bäst. Sedan, i
            den bästa av alla världar, genomför också regeringen den politik
            man gått till val på.
          </note>
          <note>
            Under sina åtta år slog den tidigare alliansregeringen närmast
            rekord i att genomföra sina vallöften. Nästan 95 procent av de
            saker man lovade väljarna under de två valrörelserna 2006 och
            2010 har man också genomfört. Man kan inte alltid genomföra allting.
            Ibland kan det vara så att de ekonomiska förutsättningarna förändras.
            Man kanske inte har ekonomiskt utrymme att göra det som man har
            lovat. Det kan inte ställas orimliga krav på att precis allting
            som har sagts också ska genomföras.
          </note>
          <note>
            Det vi ser nu är nog det precis motsatta. Under den korta tid
            då de rödgröna suttit vid makten har man nästan slagit rekord
            i att bryta mot vallöften. Först lovade man att man inte skulle
            ändra ROT-avdraget. Nu har man ändrat ROT-avdraget. Man har lovat
            att inte höja skatten för vanliga inkomsttagare. Nu har man höjt
            skatten för vanliga inkomsttagare. De rödgröna har sagt väldigt
            tydligt att man absolut inte ska tumma på överskottsmålet. En
            av de första saker som finansministern gör är att deklarera att
            hon ska avveckla överskottsmålet. Man lovade att inte höja bensinskatten.
            Nu höjer man bensinskatten. Man sa att man inte skulle stoppa
            Förbifarten. Det första man gör är att stoppa Förbifarten. Först
            när vi i övriga riksdagen tvingar igenom en förändring accepterar
            man detta. Vad vi nu har är en regering som systematiskt bryter
            mot sina löften, som man inför ett demokratiskt val lovade väljarna
            att genomföra.
          </note>
          <note>
            Men nu, herr talman, har man tagit det här med löftesbrott till
            en ny nivå. Under valrörelsen sa de rödgröna att man ville ta
            bort den andra sjuklöneveckan, då en arbetsgivare måste betala
            lön till en sjuk anställd i stället för att Försäkringskassan
            betalar sjuklönen. Nu, efter mindre än ett år vid makten, börjar
            man diskutera att inte bara strunta i att genomföra det här vallöftet,
            utan också göra det direkt motsatta, nämligen utöka företagens
            sjuklöneansvar.
          </note>
          <note>
            Herr talman! Det är ett demokratiskt problem att Socialdemokraterna
            står i val och lovar dyrt och heligt att man ska göra en sak och
            sedan systematiskt struntar i att göra det och till och med gör
            det direkt motsatta, eller nu diskuterar det direkt motsatta.
          </note>
          <note>
            Alla som lyssnar på socialförsäkringsministern hör hur hon glider
            på formuleringar och undviker att göra ett tydligt ställningstagande.
            Det är för att man inte tänker hålla vad man lovar. Man är så
            mån om att kunna klara av att bygga ut bidragssystemen och öka
            skatten för att det inte ska löna sig att arbeta.
          </note>
          <note>
            Detta är någonting som kommer att slå mot svensk ekonomi. Det
            är också ett slag mot svensk demokrati att man så flagrant struntar
            i vad man lovade inför valet.
          </note>
          <note type="speaker">
            Anf. 68 Socialförsäkringsminister ANNIKA STRANDHÄLL (S):
          </note>
          <note>
            Herr talman! Jag tror nog att Fredrik Schulte precis slog rekordet
            i oseriösa inlägg vid en interpellationsdebatt som jag har varit
            med om under alla de interpellationsdebatter som jag varit med
            om när jag har stått i den här talarstolen. Det var check på den,
            Fredrik Schulte.
          </note>
          <note>
            Först och främst måste jag få vara oerhört tydlig med att vi
            står i en interpellationsdebatt och att Fredrik Schulte håller
            ett valtal. Det tycker jag är väldigt intressant. Jag har svarat
            på den fråga som Fredrik Schulte har ställt i sin interpellation
            i mitt svar som jag precis redogjorde för.
          </note>
          <note>
            Det är inte så att regeringen vid något enda tillfälle har framfört
            att vi har för avsikt att införa en tredje sjuklönevecka. Det
            stod jag senast i juni i den här kammaren och redogjorde för.
            Den oro som företagen möjligtvis nu kan känna över detta skapas
            av Fredrik Schulte med kollegor och bland annat också Annie Lööf
            som har framfört precis samma sak. Det är ingenting som har framförts
            av mig som socialförsäkringsminister vid något enda tillfälle.
            Regeringen har inte för avsikt att införa en tredje sjuklönevecka.
            Det har jag sagt gång efter annan.
          </note>
          <note>
            Däremot tycker jag att det är oerhört olyckligt att man gör kammaren
            till en lekplats för politiskt käbbel i en tid där vi står här
            och på medborgarnas uppdrag har ansvar för de viktiga utmaningar
            som de har lagt i vårt knä. I det här fallet handlar det om att
            när jag kom in i höstas fick jag ta emot en nota från den borge
            rliga regeringen på en ökning av sjukpenninganslaget med 12 miljarder
            kronor. Det är en 50-procentig ökning som har pågått sedan 2010.
            Det försöker regeringen med stor seriositet nu ta sig an. Jag
            blir lite beklämd när man väljer att i stället vända detta till
            politiskt käbbel om en fråga som jag dessutom redan har svarat
            på.
          </note>
          <note>
            När det handlar om vallöften, Fredrik Schulte , genomfördes den
            förändring av företagens sjuklöneansvar som vi utlovade under
            valrörelsen redan vid årsskiftet, vilket Fredrik Schulte mycket
            väl vet. Den modell som infördes var en modell som innebär att
            vi lättar på höga kostnader för främst små och medelstora företag
            för sjukskrivningarna.
          </note>
          <note>
            I och med att vi löpande för en diskussion med arbetsmarknadens
            parter om hur deras behov och verklighet ser ut stod det under
            hösten väldigt klart för åtminstone mig att Svenskt Näringsliv
            med flera föredrog den modell som regeringen genomförde från årsskiftet
            just därför att den skapade lättnader för företagen redan under
            den första veckan, som inte minst för små företag är den största
            belastningen.
          </note>
          <note>
            Att glida på sanningen på det sätt som Fredrik Schulte precis
            gjorde tycker jag är ovärdigt. Jag tycker dessutom att det sätter
            en nivå på debatten som är väldigt olycklig. Med den utmaning
            vi står inför med de ökande sjuktalen skulle jag snarare önska
            att det fanns en vilja till dialog om vad vi ska göra åt detta
            med tanke på att det oavsett vilken färg regeringen har inte är
            önskvärt för någon. Det är dåligt för den enskilde. Det är dåligt
            för den svenska staten. Det är dåligt inte minst för de företag
            som hamnar i en situation där de nu får stå med ökade kostnader
            för sjukskrivningar.
          </note>
          <note type="speaker">
            Anf. 69 FREDRIK SCHULTE (M):
          </note>
          <note>
            Herr talman! Det är tydligt att jag trampade på en öm tå. Det
            måste vara väldigt jobbigt för Socialdemokraternas företrädare
            att ha lovat dyrt och heligt en rad olika saker i valrörelsen.
            Sedan har man låtsats som att man inte behöver samarbeta med Vänsterpartiet
            och Miljöpartiet och har därmed tvingats till en massa eftergifter.
          </note>
          <note>
            Det gäller till exempel RUT och ROT, bensinskatten och överskottsmålet.
            Det är klart att det är jobbigt. Det är klart att Annika Strandhäll
            blir upprörd och irriterad när man påpekar den typen av löftesbrott
            som är ett slag i ansiktet på väljarna när ni lovar en sak i valet
            och sedan gör det direkt motsatta.
          </note>
          <note>
            En sak som jag tycker är intressant är formuleringen som Annika
            Strandhäll använder: Vi har inga planer på det. Det är precis
            den formulering som Magdalena Andersson använde för ett halvår
            sedan när hon sa: Jag har inga planer på att höja bensinskatten.
            Nu, herr talman, bara några månader senare står vi där, och man
            höjer bensinskatten.
          </note>
          <note>
            När Annika Strandhäll säger att hon inte har några planer på
            att utöka företagens sjuklöneansvar betyder det antagligen att
            hon inte har några planer på att göra det under kommande månader.
            Vi lär få se ett sådant förslag. Det är ett förslag som går direkt
            på tvärs mot vad man lovade under valrörelsen.
          </note>
          <note>
            Ett annat exempel på hur man glider på sanningen från Socialdemokraterna
            är att man i valrörelsen lovade att ta bort andra sjuklöneveckan.
            Nu säger man från Socialdemokraternas sida, precis som v i hörde:
            Vi har infört en lite annan modell för det. Företagen får komma
            och ansöka om pengar.
          </note>
          <note>
            De flesta företagare är inte insatta i exakt vad det är för olika
            typer av stödsystem som finns och olika typer av bidrag de kan
            söka från Försäkringskassan. Det gör att stödet antagligen inte
            alls kommer att användas eller att användas i en väldigt liten
            omfattning. De flesta företagare är inställda på att sköta sin
            verksamhet och inte på att sätta sig in i alla olika typer av
            bidragssystem som politiken konstruerar.
          </note>
          <note>
            Herr talman! Med det sagt är det viktigt att sätta frågan i ett
            historiskt sammanhang. Nu försöker Annika Strandhäll att sätta
            bilden av att vi hade kraftigt ökande sjukskrivningar sedan 2010.
            Man kanske ska påminna om hur det såg ut. År 2006, när Alliansen
            tog över, hade vi en halv miljon människor som var förtidspensionärer.
            Man hade under nästan tio års tid med Göran Persson som statsminister
            aktivt förtidspensionerat bort människor och aktivt sett till
            att få människor in i sjukskrivning.
          </note>
          <note>
            Varför gjorde man detta? Jo, man gjorde det så att Göran Persson
            och de socialdemokratiska politikerna kunde stå och säga i tv:
            Titta, vi har minskat arbetslösheten. Man tog alla arbetslösa
            och gjorde dem sjuka. Det var en utveckling som vi vände på radikalt.
            Först blev det en ganska tydlig effekt. Men sedan var det ganska
            många människor som började komma tillbaka in i sjukförsäkringen.
            Det är den ökningen som vi nu ser.
          </note>
          <note>
            Jämför vi 2015 med 2006 är det fortfarande radikalt lägre kostnader
            för sjukskrivningen. Det är därför som Annika Strandhäll försöker
            hitta på beskrivningen av att kostnaderna har ökat sedan 2010.
            Säg som det är! Jämför med 2006! Jämför med hur det såg ut när
            vi tog över efter er när ni hade gjort en halv miljon svenska
            människor förtidspensionerade.
          </note>
          <note>
            Det handlar egentligen om att Socialdemokraterna sviker löften
            och att Socialdemokraterna för en politik som kommer att göra
            att fler människor fastnar i utanförskap och bidragsberoende.
          </note>
          <note type="speaker">
            Anf. 70 Socialförsäkringsminister ANNIKA STRANDHÄLL (S):
          </note>
          <note>
            Herr talman! Jag konstaterar att Fredrik Schulte fortsätter i
            samma oseriösa debattstil. Det kanske är signifikant för dig,
            vad vet jag.
          </note>
          <note>
            Jag kan apropå ordning och reda dock konstatera att när regeringen
            tillträdde förra hösten var det inte bara så att man hade lyckats
            låta s jukförsäkringskostnaderna dra i väg med 12 miljarder. Det
            är vad vi talar om när du säger att jag står och hittar på. Det
            är en ökning med 12 miljarder från 2010 till hösten 2014. Vi talar
            alltså om 50 procent. Det är vad vi talar om. Dessutom kom vi
            in och fick ta över i ett läge där vi fick ett u nderskott på
            75 miljarder i knä t som en liten present från de borgerliga när
            de lämnade.
          </note>
          <note>
            Det är den verklighet som vi hade att hantera. Det är också den
            verklighet vi har haft att hantera under både förra hösten och
            den senaste våren. Till detta ska också läggas att man inte bara
            lyckades låta sjukkostnaderna dra iväg med 12 miljarder under
            dessa år, utan dessutom samtidigt utförsäkra 100 000 individer.
            Det är inte heller sant att ökningen handlar enbart om de återvändare
            som har snurrat runt i systemet – en del nu för tredje gången
            – på grund av utförsäkringspolitiken. Det ökar, och har ökat,
            också i och med nya sjukfall och längre sjukfall.
          </note>
          <note>
            Det gäller att också ha lite koll på fakta när man står och debatterar,
            Fredrik Schulte. Man kan inte bara dra lite politiskt käbbel.
            Ursäkta att jag säger det, men jag blir ganska upprörd.
          </note>
          <note>
            När det handlar om den förändring för företagen som vi genomförde
            från årsskiftet gällande höga sjuklönekostnader var det ganska
            befriande att höra Fredrik Schulte egentligen såga detta jäms
            med fotknölarna, inte minst med tanke på att det var er regering
            som arbetade fram det förslag som vi sedan valde att genomföra
            nästan till punkt och pricka. Dessutom underkänner du uppenbarligen
            Svenskt Näringslivs och de andra arbetsgivarorganisationernas
            åsikter i detta fall. De var under hösten tydliga med att detta
            var det förslag som de trodde skulle stödja de små och medelstora
            företagen på bästa sätt.
          </note>
          <note>
            Återigen: Det gäller att ha koll på fakta, Fredrik Schulte. Jag
            trodde att vi skulle stå här i en debatt om sjukförsäkringen och
            om företagens situa ­ tion kopplat till att sjuktalen nu ökar,
            vilket för många, inte minst små och medelstora företag, är betungande.
            Vi som politiker har naturligtvis ett an ­ svar för att nu försöka
            vända på alla stenar som vi kan för att företagen ska kunna ha
            kvar sina medarbetare ute på arbetsplatserna friska och produk
            ­ tiva i stället för inne i vårt sjukförsäkringssystem.
          </note>
          <note>
            Det hade jag önskat att debatten skulle ha kunnat handla mer
            om. Vi skulle ha kunnat ha en dialog om huruvida det vi gör i
            dag är tillräckligt. Vad behöver vi göra mer? Men några sådana
            öppningar bjöd inte Fredrik Schulte på, utan han föredrog att
            i stället hålla valtal i kammaren.
          </note>
          <note type="speaker">
            Anf. 71 FREDRIK SCHULTE (M):
          </note>
          <note>
            Herr talman! Nu ska jag ställa en fråga till Annika Strandhäll,
            och jag sätter ganska mycket pengar på att jag inte kommer att
            få svar på den. Vet Annika Strandhäll vad kostnaden var för statens
            utgifter för sjukdom – ersättning till människor som är sjuka
            – år 2006? Svaret på frågan är 129,6 miljarder. I dag, 2015, uppskattar
            man den till 99 miljarder. Vi talar alltså om en diff på mer än
            30 miljarder; vi har sett minskande sjuklönekostnader på 30 miljarder
            sedan 2006. 30 miljarder – det är ganska mycket pengar. Det är
            mer än alla valmanifest sammantaget för de rödgröna och Alliansen
            under denna mandatperiod.
          </note>
          <note>
            När vi har sett en sådan radikal minskning – i Sveriges historia
            har man aldrig sett en sådan stor minskning av sjuklöneansvaret
            – står socialförsäkringsministern här i talarstolen och beskriver
            denna den största minskningen i historien som en stor ökning.
          </note>
          <note>
            Ja, det har varit en ökning sedan 2010. Ja, det handlar i stor
            utsträckning om människor som kommer tillbaka. Men det är självklart
            också ett nytt inflöde, och det är självklart att vi ska föra
            en politisk diskussion och ha en dialog om hur vi ska stävja detta.
            Det ändrar dock fortfarande inte det faktum att den beskrivning
            av verkligheten som socialförsäkringsministern gör nästan ligger
            i paritet med att påstå att jorden är platt. Vi har alltså sett
            den största minskningen i Sveriges historia från 2006, och vi
            kommer inte att få något svar från socialförsäkringsministern
            där hon förklarar hur det har blivit så och hur det går ihop med
            den beskrivning som hon själv ger.
          </note>
          <note type="speaker">
            Anf. 72 Socialförsäkringsminister ANNIKA STRANDHÄLL (S):
          </note>
          <note>
            Herr talman! Jag kan försäkra Fredrik Schulte att jag har järnkoll
            på var de här siffrorna ligger någonstans. Jag ägnar mig dagligen
            och stundligen åt bland annat analyser av dessa siffror både bakåt
            i tiden och när det gäller vad som krävs framåt i tiden för att
            detta ska hamna på en anständig nivå.
          </note>
          <note>
            Jag kan också tala om för Fredrik Schulte att under alla de år
            som du talade om när sjuktalen ökade förra gången var jag bland
            annat fackordförande för tjänstemännen i Göteborg. Under ett par
            år hade jag också det övergripande ansvaret för arbetsmiljöfrågor
            i Göteborgs stad. Jag kan tala om för Fredrik Schulte att jag
            väldigt väl känner till karaktären på detta och framför allt hur
            enskilda människor drabbas när sjuktalen stiger. Jag kan lova
            dig att jag har ägnat ganska många år av mitt liv just åt dessa
            frågor.
          </note>
          <note>
            Det är också med sanningen överensstämmande, Fredrik Schulte,
            att den socialdemokratiska regeringen 2003 vidtog kraftfulla åtgärder
            för att få ned sjuktalen, som ökade i slutet av 90-talet bland
            annat på grund av finanskrisen och stora förändringar i den offentliga
            sektorn. Där var jag bland annat facklig och satt på den andra
            sidan bordet.
          </note>
          <note>
            Omstruktureringarna gjorde att många, inte minst äldre kvinnor
            i offentlig sektor, slogs ut och behövde hanteras i andra system.
            Den socialdemokratiska regeringen införde ett halveringsmål, och
            sjuktalen hade börjat gå ned betydligt 2006 när ni tog över och
            sedan införde rehabiliteringskedjan.
          </note>
          <note>
            Jag kan inte påstå att detta har varit en av de mest givande
            interpella ­ tionsdebatter jag har stått i. Om Fredrik Schulte
            vill tala med Magdalena Andersson om bensinskatten tycker jag
            att han ska skriva en interpellation till henne.
          </note>
          <note>
            Överläggningen var härmed avslutad.
          </note>
          <note>
            § 26 Svar på interpellation 2014/15:709 om en osäker situation
            för de finansiella samordningsförbunden
          </note>
          <note type="speaker">
            Anf. 73 Socialförsäkringsminister ANNIKA STRANDHÄLL (S):
          </note>
          <note>
            Herr talman! Gunilla Nordgren har frågat mig om jag anser att
            det är tillfredsställande att förbunden, landstingen och kommunerna
            får vänta så länge på besked om medelsfördelningen från Försäkringskassan,
            vad jag avser att göra för att denna situation inte ska uppstå
            framöver och därmed möjliggöra en mer långsiktig planering samt
            om regeringen är beredd att öka medelstilldelningen till samordningsförbunden
            åren framöver.
          </note>
          <note>
            Sedan 2004 är det möjligt för Försäkringskassan, Arbetsförmedlingen,
            kommunerna och landstingen att genom samordningsförbund vidta
            samordnade rehabiliteringsinsatser. Vid utgången av 2014 fanns
            det 85 samordningsförbund, vilka omfattar 240 av Sveriges 290
            kommuner. Det finns planer på att bilda samordningsförbund i ytterligare
            kommuner. Det är positivt, då samordningsförbunden möjliggör individanpassade
            rehabiliteringsinsatser utifrån lokala förutsättningar. Det är
            angeläget bland annat för att motverka den ökade sjukfrånvaron.
          </note>
          <note>
            För 2015 uppgår de statliga medlen för samordningsförbunden till
            280 miljoner kronor. Försäkringskassan arbetar, i samråd med Arbetsförmed
            ­ lingen, Socialstyrelsen och Sveriges Kommuner och Landsting,
            med att utveckla principer för medelsfördelningen mellan samordningsförbunden.
            Det är bra att sådana principer fastställs.
          </note>
          <note>
            Jag är medveten om att det finns faktorer som Försäkringskassan
            behöver beakta, vilket innebär att medelstilldelningen för 2016
            ännu inte har kunnat fastställas. Hänsyn behöver tas till hur
            många nya samordningsförbund som kommer att bildas. Den ekonomiska
            situationen för pågående samordningsförbund behöver beaktas. Dessutom
            lämnas besked om medelstilldelningen för kommande år i budgetpropositionen,
            som presenteras i september.
          </note>
          <note>
            Regeringen avser att i budgetpropositionen för 2016 ge besked
            som framöver ger goda förutsättningar för samordningsförbundens
            verksamhet.
          </note>
          <note type="speaker">
            Anf. 74 GUNILLA NORDGREN (M):
          </note>
          <note>
            Herr talman! Jag får tacka för svaret från socialförsäkringsministern.
            Men jag är inte särskilt nöjd då jag inte tycker att jag har fått
            svar på mina frågor.
          </note>
          <note>
            Som framgår av svaret och även av min interpellation finns dessa
            förbund i Sverige sedan 2004. De är tänkta att stärka samarbetet
            när det gäller rehabilitering mellan staten, i form av Försäkringskassan
            och Arbetsförmedlingen, och landstinget eller regionen och en
            eller flera kommuner. Förbunden arbetar ofta med dem som är längst
            ifrån arbetsmarknaden och som således behöver mest hjälp. Bland
            de prioriterade grupperna finns till exempel unga under 30 år
            med aktivitetsersättning.
          </note>
          <note>
            De första åren var det lite trevande. Men nu fungerar samarbetet
            på ett mycket bra sätt på många håll. Dessa förbund uppgår nu
            till ca 85 stycken och finns i 240 av landets kommuner. Det sker
            en ständig utveckling. Nya förbund startar, och andra slås samman.
          </note>
          <note>
            Finansieringen ska, enligt lagen om finansiella förbund, vara
            en fördelning med 50 procent från staten, 25 procent från landstinget
            och 25 procent från kommunerna. Denna finansieringsform är lite
            komplicerad då den innebär att om någon av de ingående parterna
            ändrar sig – uppåt eller nedåt – påverkar det med omedelbar verkan.
            Det kan således slå både uppåt och nedåt i anslag. Denna ryckighet
            är ett problem.
          </note>
          <note>
            Olika fördelningsmodeller har diskuterats under 2014 och 2015.
            Man har diskuterat olika mått och fördelningar och verkar ha kommit
            fram till en modell. De föreslagna modellerna har varit på remiss,
            ofta med kort svarstid över sommar och annat. Problemet är att
            man kommer med besked så här sent. Det senaste brevet jag har
            sett kom från Försäkringskassan i mitten av juni, strax före midsommar.
            Försäkringskassan skrev: Vi vill betona att de tidigare kommunicerade
            beloppen kommer att förändras, både uppåt och nedåt – med hänsyn
            till de många osäkerhetsfaktorer som råder i dagsläget.
          </note>
          <note>
            Ska jag tolka svaret om medel framöver som att regeringen är
            positivt inställd till förbunden? Jag förstår att vi ej talar
            om direkta nivåer i form av miljoner kronor här. Jag talar om
            en inställning.
          </note>
          <note>
            Man är dessutom oense om hur de nya fördelningsnycklarna fungerar
            med försörjningsmåttet och så vidare. Man vill införa en spärr
            på en minskning på 10 procent för att inte slå undan fötterna
            på de förbund som kommer att förlora. Det finns också siffror
            på att det då behövs en extra tilldelning på 36 miljoner.
          </note>
          <note>
            Eget kapital är ojämnt fördelat. En del har samlat i ladorna
            och ej gjort av med alla tilldelade medel, vilket inte var meningen.
            De förbund som har gjort insatser har inte lika stora reserver,
            men det är de som drabbas av det nya systemet.
          </note>
          <note>
            Försäkringskassan skickade ut remisser i december 2014 och i
            januari med olika modeller. I april skickade de ut en enkät där
            de begärde att förbunden skulle fråga kommunerna och landstingen
            om de kunde tänka sig att komma med mer pengar. Hur lätt är det?
          </note>
          <note>
            Jag vill upprepa mina frågor. Anser ministern att det är tillfred
            s ställande att beskeden kommer så sent och att den nya fördelningsmodellen
            eventuellt kan drabba olika förbund på olika sätt? Avser ministern
            att göra något för att påskynda processen framöver? Och ska jag
            tolka svaret som att regeringen är positivt inställd till samordningsförbundens
            allmänna verksamhet?
          </note>
          <note type="speaker">
            Anf. 75 Socialförsäkringsminister ANNIKA STRANDHÄLL (S):
          </note>
          <note>
            Herr talman! Jag vill tacka dig för interpellationen, Gunilla.
            Du pekar på en verksamhet som jag tror är väldigt viktig, inte
            minst för dem som står långt i från arbetsmarknaden. Jag ska inledningsvis
            försöka svara på dina frågor så gott jag kan och också säga något
            om min och regeringens inställning till samordningsförbunden.
          </note>
          <note>
            Jag har stor förståelse för att osäkerheten i fråga om förutsättningarna
            för 2016 upplevs som besvärlig. Det är beklagligt att det har
            blivit så här. Jag har förstått att osäkerheten beror på de faktorer
            som Försäkringskassan nu behöver beakta för att vi ska få en så
            rättvisande och bra medelstilldelning som möjligt inför 2016.
          </note>
          <note>
            Min förhoppning är att regeringens besked i budgetpropositionen
            för 2016 och Försäkringskassans fördelningsmodell ska ge bättre
            förutsättningar för långsiktig planering framöver. Jag vet att
            modellens utformning har fått både ris och ros. Och Försäkringskassan
            har under lång tid försökt inhämta samordningsförbundens synpunkter.
          </note>
          <note>
            Jag tror dock att det är bra att en mer transparent fördelningsmodell
            utvecklas. Jag delar uppfattningen att det behövs. Det har saknats,
            och det har efterfrågats. Jag har förtroende för att Försäkringskassan
            nu väger in de synpunkter som har kommit fram under processen,
            för att fördelningsmodellen ska bli så bra som möjligt.
          </note>
          <note>
            Det ser väldigt olika ut bland samordningsförbunden runt om i
            landet, precis som du pekar på. Jag har följt deras utveckling
            sedan uppstarten 2004 och vet att ett väl fungerande samordningsförbund
            – det finns flera exempel på sådana, bland annat ett i Göteborg
            – kan betyda oerhört mycket för de människor som man kan serva.
            Det visar också den undersökning som socialförsäkringsutskottet
            har gjort. När det fungerar väl får man väldigt goda resultat.
          </note>
          <note>
            Likaväl som det finns samordningsförbund som fungerar bra, som
            till exempel det i Göteborg och på andra ställen, finns det samordningsförbund
            som fungerar mindre bra. Karaktären på verksamheterna kan också
            se olika ut över landet. Därför är den utveckling som vi nu ser
            bra; på vissa håll går man ihop och hittar nya modeller för att
            utveckla verksamheten.
          </note>
          <note>
            Jag vet att det finns samordningsförbund som har sparat rejält
            med kapital i ladorna samtidigt som det finns de som går på knäna.
            Här är fördelningsmodellen alltså viktig.
          </note>
          <note>
            Om man ser till den utmaning som jag refererade till i min tidigare
            interpellation när det gäller sjuktalen och ökningen av sjuktalen,
            inte minst den oro som jag och regeringen känner över de allt
            fler unga under 30 som på olika sätt går in i sjukskrivning, är
            min och regeringens uppfattning att samordningsförbunden har en
            viktig roll att spela framöver. Det finns stora utvecklingsmöjligheter
            genom den modell som samordningsförbunden företräder i dag.
          </note>
          <note>
            Jag ser fram emot att förhoppningsvis vara en del i en dialog
            och ett arbete med att utveckla det arbetet framåt.
          </note>
          <note type="speaker">
            Anf. 76 GUNILLA NORDGREN (M):
          </note>
          <note>
            Herr talman! Det var glädjande att man ser positivt på verksamheten.
            Jag har själv jobbat i ett sådant förbund sedan 2008. Det kanske
            märks. Jag startade det som kommunalråd och sitter kvar där som
            ordförande.
          </note>
          <note>
            Den här modellen är ett problem när det gäller minskningen på
            10 procent. Den drabbar de förbund som har skött sig medan de
            som har samlat i ladorna kan använda det egna kapitalet nu när
            beloppet minskar. Det är inte bra.
          </note>
          <note>
            Man är inte heller riktigt överens i fråga om försörjningsmåttet.
            Det kan slå väldigt olika. Det ser olika ut i olika kommuner.
            Just därför är det positivt att de är olika. Då anpassar man efter
            hur det ser ut på just den orten. Och fungerar det inte slår man
            ihop sig. Men här gäller det fasta belopp till en grundmodell.
            Det är ingenting för ett stort förbund, men det är jättemycket
            för ett litet. Det är därför jag har ställt frågorna. Nu skyndar
            man på arbetet och har inte hela tiden lyssnat på förbunden. Jag
            har varit med på konferenserna och tycker inte att man har lyssnat
            alltid.
          </note>
          <note>
            Jag har en fråga till. Den gäller själva finansieringsformen
            som sådan. Jag nämnde innan att om Region Skåne, i mitt fall,
            plötsligt drar ned drabbar det på så sätt att kommunen måste minska
            sitt anslag och staten måste då minska sitt anslag. Kan man fundera
            på själva finansieringsformen? Då måste man skriva om lagen om
            finansiella samordningsförbund.
          </note>
          <note>
            Det är en stel modell. Vi vill jobba med projekt som kanske varar
            under flera år. Det här med uppföljning är nämligen svårt. Har
            man kommit närmare arbetsmarknaden? Vad hade hänt annars? Vad
            är alternativet? Det här är mjukvara och väldigt svårt att följa
            upp.
          </note>
          <note>
            Det är bra att systemet är transparent. Men hela finansieringsmodellen
            har inlåsningseffekter. Vi sitter där när Försäkringskassan säger:
            Nu har vi bestämt vad det ska bli. Jaha, men det kan ju inte bestämmas
            innan fullmäktige i landstinget och fullmäktige i kommunen har
            tagit sina block.
          </note>
          <note>
            För att föra debatten lite framåt vill jag ställa frågan: Kan
            man tänka sig att titta på det här för att framöver hitta en lösning
            med två- och treårsplaner? Om man bara tillämpar ettårsplaner
            och får besked i november är det inte lätt att få igång projekten
            i januari. Sedan släpar det efter år efter år, så dessa människor
            hamnar i kläm. Tanken är ju att människan ska vara i centrum när
            man tvingar de olika myndigheterna att samarbeta, vilket tog lite
            tid innan det började fungera.
          </note>
          <note>
            I budgeten för 2016 finns det en plan. Staten har anslagit 280
            miljoner i ett antal år. Jag undrar om man kan titta på det här
            så att det blir en större möjlighet till långsiktighet för de
            lokala samordningsförbunden. Det är min fråga och vädjan.
          </note>
          <note type="speaker">
            Anf. 77 Socialförsäkringsminister ANNIKA STRANDHÄLL (S):
          </note>
          <note>
            Herr talman! Tack för kloka inspel! Jag förstår att det finns
            synpunkter på fördelningsmodellen, för den är inte enkel. Den
            modell som nu läggs fram är ganska komplicerad. Vad jag förstår
            ska det inför 2018 göras en ny bedömning av 10-procentsspärren
            utifrån de ekonomiska förutsättningar som då råder.
          </note>
          <note>
            Jag håller med om att det är positivt att förbunden är olika.
            Jag tycker dock inte att den olikheten ska leda till att de inte
            är livskraftiga – om du förstår vad jag menar. Det gäller också
            att kvalitativt kunna leverera en bra verksamhet. Det är ändå
            en av styrkorna med samordningsförbunden, vilket också var en
            av tankarna från början. Det skulle vara nära, individanpassade
            insatser där man samlar sig kring individen och löser i många
            fall väldigt långvariga problem. Samarbetet har också visat sig
            fungera på många ställen.
          </note>
          <note>
            När det gäller problemen med finansieringsmodellen kom jag, innan
            jag blev socialförsäkringsminister, i kontakt med samordningsförbunden
            på olika sätt. Efter att jag tillträdde som socialförsäkringsminister
            kan jag lova att vid de besök som jag har gjort på samordningsförbunden
            och på olika myndigheter har jag kommit i kontakt med handläggare
            som är oerhört besjälade av samarbetet inom ramen för Finsam .
            Men det har påpekats att det finns en brist i finansieringsmodellen
            på grund av kortsiktigheten. Det skapar också en osäkerhet med
            tanke på att de problem som man har att hantera handlar om att
            det är långvariga insatser som behöver göras.
          </note>
          <note>
            Gunilla Nordgren lyfter upp detta med uppföljningen. Det är en
            brist i dag att det finns alldeles för dåliga verktyg för att
            man ska kunna följa upp det som du betecknade som mjukvara. Det
            gäller de små framstegen för en människa som kan innebära en helt
            ny verklighet för den individen samtidigt som det bara går att
            mäta om han eller hon gått till arbetet eller deltagit i studier.
            Jag delar verkligen interpellantens ingång om att det här finns
            saker och ting att göra.
          </note>
          <note>
            Socialförsäkringsutskottet har haft en arbetsgrupp som har tittat
            på en del olika perspektiv. Innan jag kom hit i dag lovade jag
            att jag ska avvakta den behandling som ska göras i utskottet i
            samband med budgetprocessen innan jag gör några tvärsäkra uttalanden
            om innehållet. Men man säger bland annat att man har kommit fram
            till att det behövs en översyn av samtliga relevanta rehabiliteringsåtgärder
            för att klargöra gränsdragningar och respektive åtgärds målgrupp.
            Man föreslår alltså att det ska göras en lite större översyn.
          </note>
          <note>
            Det här sättet att arbeta med individer som står långt ifrån
            arbetsmarknaden är väldigt klokt. Den här lagstiftningen har funnits
            ett tag, och det finns väl inga som helst hinder för att våga
            tänka gemensamt och eventuellt se över flera saker.
          </note>
          <note type="speaker">
            Anf. 78 GUNILLA NORDGREN (M):
          </note>
          <note>
            Herr talman! Tack för svaret! Den parlamentariska arbetsgruppen
            tillsattes ju under förra mandatperioden, och då satt jag i socialförsäkringsutskottet
            – nu sitter jag i miljö- och jordbruksutskottet. Vi pratade om
            detta med brist i uppföljning och myndig heter som pekar med hela
            handen . Men det är inte så lätt att veta vad som hade hänt om
            personen inte hade haft insatsen. Det handlar inte bara om Försäkringskassans
            förtjusande SUS , utan det handlar om en upplevelse för den enskilde.
          </note>
          <note>
            Så jag hyser gott hopp om den parlamentariska gruppen, men jag
            skulle vilja lyfta fram ett problem och det är stelheten i finansieringsmodellen
            . O ch då pratar jag inte om resursfördelningssystem , utan jag
            pratar om detta med 50–50, 25–25 och så vidare. Det skulle behövas
            en långsiktighet åtminstone på tre år, så att man vågar sätta
            igång ett projekt. Nu får man besked i november och kommer kanske
            igång med projekten i februari, och sedan rullar allting på.
          </note>
          <note>
            Jag vill råda er att titta på själva lagen som sådan för att
            hitta en modell. Ibland är det Försäkringskassan som tar hand
            om pengarna även för Arbetsförmedlingens räkning. Sedan säger
            man: Vi kör bara med ettårsbudgetar . Men både kommun och stat
            har ju en budget och en plan. Man måste kunna ha den framförhållnin
            gen. Det är väldigt konstigt om det anslås 280 miljoner år efter
            år, och jag tror inte att någon i kammaren skulle vilja det, att
            gå från 280 till 0. Men det är hopplöst att få in i Försäkringskassans
            tänk. Man säger bara: Nu har vi beslutat det här. Sedan är det
            bara att invänta att landstingen och kommunerna har sina fullmäktigemöten
            och beslutar om pengarna.
          </note>
          <note>
            Ett råd är att verkligen jobba med frågan och att ta det försiktigt
            med minimiregeln på 10 procent. Det kan vara för sent med 2018
            för förbunden att bryta det samarbete som man har haft.
          </note>
          <note type="speaker">
            Anf. 79 Socialförsäkringsminister ANNIKA STRANDHÄLL (S):
          </note>
          <note>
            Herr talman! Återigen: Tack, Gunilla Nordgren, för kloka inspel!
            Det är alltid intressant att höra om detta när man har ett antal
            års erfarenhet av att väldigt konkret ha jobbat med den här verksamheten.
          </note>
          <note>
            Utöver de svar som jag har gett här i dag kan jag säga att vi
            ser väldigt positivt på verksamheten i samordningsförbunden, inte
            minst med tanke på utbyggnadstakten och det intresse som finns.
            Man täcker nästan hela Sverige i dag, och det är en oerhörd resurs
            i sig. Dessutom vet jag att det finns flera – vilket har satt
            tryck på förbunden under de senaste åren – som vill bilda nya
            samordningsförbund, och det behöver vi ta höjd för.
          </note>
          <note>
            Jag är inte på något sätt alls främmande för att ta till mig
            det som Gunilla Nordgren har framfört här nu om behovet av att
            se över lagstiftningen. Jag känner igen de synpunkter som du har
            framfört här i dag. Det är viktigt för oss att försöka se till
            att vi kan stötta samordningsförbunden så att de kan ha så väl
            fungerande verksamhet och goda förutsättningar som möjligt för
            att kunna möta den utmaning som de står inför, och då pratar jag
            om både långtidsarbetslösa och långtidssjukskrivna. Inte minst
            pratar jag om just den problematik hos den grupp som samordningsförbundens
            verksamhet är riktad till – personer under 30 år – som är ett
            bekymmer.
          </note>
          <note>
            Jag stannar här och tackar för debatten.
          </note>
          <note>
            Överläggningen var härmed avslutad.
          </note>
          <note>
            § 27 Bordläggning och beslut om förlängd motionstid
          </note>
          <note>
            Följande dokument anmäldes och bordlades:
          </note>
          <note>
            Propositioner
          </note>
          <note>
            2014/15:127 Assisterad befruktning av ensamstående kvinnor
          </note>
          <note>
            2014/15:131 Skattetillägg: Dubbelprövningsförbudet och andra
            rättssäkerhetsfrågor
          </note>
          <note>
            2014/15:136 Gäldenärers beslut att överklaga utmätningsbeslut
          </note>
          <note>
            2014/15:137 Obligatoriska bedömningsstöd i årskurs 1
          </note>
          <note>
            2014/15:138 Erkännande och verkställighet av frivårdspåföljder
            inom Europeiska unionen
          </note>
          <note>
            2014/15:139 Europeisk skyddsorder
          </note>
          <note>
            2014/15:143 Ändring i lagen om vägtrafikregister
          </note>
          <note>
            Skrivelser
          </note>
          <note>
            2014/15:132 Redovisning av fördelning av medel från Allmänna
            arvsfonden under budgetåret 2014
          </note>
          <note>
            2014/15:144 Åtgärder för att göra samhället mer motståndskraftigt
            mot våldsbejakande extremism
          </note>
          <note>
            Kammaren biföll talmannens förslag att motionstiden för ovanstående
            propositioner och skrivelser skulle förlängas till och med onsdagen
            den 30 september .
          </note>
          <note>
            § 28 Kammaren åtskildes kl. 15.59.
          </note>
          <note>
            Förhandlingarna leddes
          </note>
          <note>
            av förste vice talmannen från sammanträdets början till och med
            § 20 anf. 37 (delvis) och
          </note>
          <note>
            av andre vice talmannen därefter till sammanträdets slut.
          </note>
          <note>
            Vid protokollet
          </note>
          <note>
            TUULA ZETTERMAN
          </note>
          <note>
            /Eva-Lena Ekman
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Anmälan om interpellationer
          </note>
          <note>
            § 3 Anmälan om skriftliga frågor och svar
          </note>
          <note>
            § 4 Anmälan om ny riksdagsledamot
          </note>
          <note>
            § 5 Anmälan om återtagande av plats i riksdagen
          </note>
          <note>
            § 6 Avsägelser
          </note>
          <note>
            § 7 Anmälan om ersättare
          </note>
          <note>
            § 8 Anmälan om ersättare för statsråd
          </note>
          <note>
            § 9 Anmälan om ersättare för talman
          </note>
          <note>
            § 10 Anmälan om kompletteringsval
          </note>
          <note>
            § 11 Anmälan om ny ledamot i Europaparlamentet
          </note>
          <note>
            § 12 Anmälan om fördröjda svar på interpellationer
          </note>
          <note>
            § 13 Anmälan om faktapromemorior
          </note>
          <note>
            § 14 Anmälan om granskningsrapporter
          </note>
          <note>
            § 15 Anmälan och omedelbar hänvisning av ärenden till utskott
          </note>
          <note>
            § 16 Svar på interpellation 2014/15:629 om Öresundssamarbete
          </note>
          <note>
            Anf. 1 Statsrådet KRISTINA PERSSON (S)
          </note>
          <note>
            Anf. 2 HANS WALLMARK (M)
          </note>
          <note>
            Anf. 3 Statsrådet KRISTINA PERSSON (S)
          </note>
          <note>
            Anf. 4 HANS WALLMARK (M)
          </note>
          <note>
            Anf. 5 Statsrådet KRISTINA PERSSON (S)
          </note>
          <note>
            Anf. 6 HANS WALLMARK (M)
          </note>
          <note>
            Anf. 7 Statsrådet KRISTINA PERSSON (S)
          </note>
          <note>
            § 17 Svar på interpellation 2014/15:690 om hotad övningsverksamhet
          </note>
          <note>
            Anf. 8 Försvarsminister PETER HULTQVIST (S)
          </note>
          <note>
            Anf. 9 MIKAEL OSCARSSON (KD)
          </note>
          <note>
            Anf. 10 Försvarsminister PETER HULTQVIST (S)
          </note>
          <note>
            Anf. 11 MIKAEL OSCARSSON (KD)
          </note>
          <note>
            Anf. 12 Försvarsminister PETER HULTQVIST (S)
          </note>
          <note>
            Anf. 13 MIKAEL OSCARSSON (KD)
          </note>
          <note>
            Anf. 14 Försvarsminister PETER HULTQVIST (S)
          </note>
          <note>
            § 18 Svar på interpellation 2014/15:708 om transparens och ändamålsenlighet
            vid utnämningar av chefer inom totalförsvaret
          </note>
          <note>
            Anf. 15 Försvarsminister PETER HULTQVIST (S)
          </note>
          <note>
            Anf. 16 ALLAN WIDMAN (FP)
          </note>
          <note>
            Anf. 17 HANS WALLMARK (M)
          </note>
          <note>
            Anf. 18 Försvarsminister PETER HULTQVIST (S)
          </note>
          <note>
            Anf. 19 ALLAN WIDMAN (FP)
          </note>
          <note>
            Anf. 20 HANS WALLMARK (M)
          </note>
          <note>
            Anf. 21 Försvarsminister PETER HULTQVIST (S)
          </note>
          <note>
            Anf. 22 ALLAN WIDMAN (FP)
          </note>
          <note>
            Anf. 23 Försvarsminister PETER HULTQVIST (S)
          </note>
          <note>
            § 19 Svar på interpellation 2014/15:688 om direkt humanitärt
            stöd till flyktingar i Irak och Syrien
          </note>
          <note>
            Anf. 24 Statsrådet ISABELLA LÖVIN (MP)
          </note>
          <note>
            Anf. 25 ROBERT HALEF (KD)
          </note>
          <note>
            Anf. 26 Statsrådet ISABELLA LÖVIN (MP)
          </note>
          <note>
            Anf. 27 ROBERT HALEF (KD)
          </note>
          <note>
            Anf. 28 Statsrådet ISABELLA LÖVIN (MP)
          </note>
          <note>
            Anf. 29 ROBERT HALEF (KD)
          </note>
          <note>
            Anf. 30 Statsrådet ISABELLA LÖVIN (MP)
          </note>
          <note>
            § 20 Svar på interpellation 2014/15:721 om kvalitetskontroll
            av statens lärarutbildning
          </note>
          <note>
            Anf. 31 Statsrådet HELENE HELLMARK KNUTSSON (S)
          </note>
          <note>
            Anf. 32 ROGER HADDAD (FP)
          </note>
          <note>
            Anf. 33 Statsrådet HELENE HELLMARK KNUTSSON (S)
          </note>
          <note>
            Anf. 34 ROGER HADDAD (FP)
          </note>
          <note>
            Anf. 35 Statsrådet HELENE HELLMARK KNUTSSON (S)
          </note>
          <note>
            Anf. 36 ROGER HADDAD (FP)
          </note>
          <note>
            Anf. 37 Statsrådet HELENE HELLMARK KNUTSSON (S)
          </note>
          <note>
            § 21 Svar på interpellation 2014/15:714 om bristen på bostäder
            för studenter
          </note>
          <note>
            Anf. 38 Statsrådet MEHMET KAPLAN (MP)
          </note>
          <note>
            Anf. 39 FREDRIK CHRISTENSSON (C)
          </note>
          <note>
            Anf. 40 Statsrådet MEHMET KAPLAN (MP)
          </note>
          <note>
            Anf. 41 FREDRIK CHRISTENSSON (C)
          </note>
          <note>
            Anf. 42 Statsrådet MEHMET KAPLAN (MP)
          </note>
          <note>
            Anf. 43 FREDRIK CHRISTENSSON (C)
          </note>
          <note>
            Anf. 44 Statsrådet MEHMET KAPLAN (MP)
          </note>
          <note>
            § 22 Svar på interpellationerna 2014/15:725 och 727 om infrastrukturministerns
            hantering av frågan om Bromma flygplats
          </note>
          <note>
            Anf. 45 Statsrådet MEHMET KAPLAN (MP)
          </note>
          <note>
            Anf. 46 EDWARD RIEDL (M)
          </note>
          <note>
            Anf. 47 Statsrådet MEHMET KAPLAN (MP)
          </note>
          <note>
            Anf. 48 EDWARD RIEDL (M)
          </note>
          <note>
            Anf. 49 Statsrådet MEHMET KAPLAN (MP)
          </note>
          <note>
            Anf. 50 EDWARD RIEDL (M)
          </note>
          <note>
            Anf. 51 Statsrådet MEHMET KAPLAN (MP)
          </note>
          <note>
            § 23 Svar på interpellation 2014/15:672 om statliga bolag
          </note>
          <note>
            Anf. 52 Närings- och innovationsminister MIKAEL DAMBERG (S)
          </note>
          <note>
            Anf. 53 ANN-CHARLOTTE HAMMAR JOHNSSON (M)
          </note>
          <note>
            Anf. 54 Närings- och innovationsminister MIKAEL DAMBERG (S)
          </note>
          <note>
            Anf. 55 ANN-CHARLOTTE HAMMAR JOHNSSON (M)
          </note>
          <note>
            Anf. 56 Närings- och innovationsminister MIKAEL DAMBERG (S)
          </note>
          <note>
            Anf. 57 ANN-CHARLOTTE HAMMAR JOHNSSON (M)
          </note>
          <note>
            Anf. 58 Närings- och innovationsminister MIKAEL DAMBERG (S)
          </note>
          <note>
            § 24 Svar på interpellation 2014/15:720 om översyn av konkurrenslagen
          </note>
          <note>
            Anf. 59 Närings- och innovationsminister MIKAEL DAMBERG (S)
          </note>
          <note>
            Anf. 60 BORIANA ÅBERG (M)
          </note>
          <note>
            Anf. 61 Närings- och innovationsminister MIKAEL DAMBERG (S)
          </note>
          <note>
            Anf. 62 BORIANA ÅBERG (M)
          </note>
          <note>
            Anf. 63 Närings- och innovationsminister MIKAEL DAMBERG (S)
          </note>
          <note>
            Anf. 64 BORIANA ÅBERG (M)
          </note>
          <note>
            Anf. 65 Närings- och innovationsminister MIKAEL DAMBERG (S)
          </note>
          <note>
            § 25 Svar på interpellation 2014/15:689 om företagens sjuklöneansvar
          </note>
          <note>
            Anf. 66 Socialförsäkringsminister ANNIKA STRANDHÄLL (S)
          </note>
          <note>
            Anf. 67 FREDRIK SCHULTE (M)
          </note>
          <note>
            Anf. 68 Socialförsäkringsminister ANNIKA STRANDHÄLL (S)
          </note>
          <note>
            Anf. 69 FREDRIK SCHULTE (M)
          </note>
          <note>
            Anf. 70 Socialförsäkringsminister ANNIKA STRANDHÄLL (S)
          </note>
          <note>
            Anf. 71 FREDRIK SCHULTE (M)
          </note>
          <note>
            Anf. 72 Socialförsäkringsminister ANNIKA STRANDHÄLL (S)
          </note>
          <note>
            § 26 Svar på interpellation 2014/15:709 om en osäker situation
            för de finansiella samordningsförbunden
          </note>
          <note>
            Anf. 73 Socialförsäkringsminister ANNIKA STRANDHÄLL (S)
          </note>
          <note>
            Anf. 74 GUNILLA NORDGREN (M)
          </note>
          <note>
            Anf. 75 Socialförsäkringsminister ANNIKA STRANDHÄLL (S)
          </note>
          <note>
            Anf. 76 GUNILLA NORDGREN (M)
          </note>
          <note>
            Anf. 77 Socialförsäkringsminister ANNIKA STRANDHÄLL (S)
          </note>
          <note>
            Anf. 78 GUNILLA NORDGREN (M)
          </note>
          <note>
            Anf. 79 Socialförsäkringsminister ANNIKA STRANDHÄLL (S)
          </note>
          <note>
            § 27 Bordläggning och beslut om förlängd motionstid
          </note>
          <note>
            § 28 Kammaren åtskildes kl. 15.59.
          </note>
          <note>
            Tryck: Elanders, Vällingby 2015
          </note>
        </div>
      </body>
    </text>
  </TEI>
</teiCorpus>
