<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201415</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201415</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201415--64</head>
          <docDate when="2015-02-20">2015-02-20</docDate>
        </div>
      </front>
      <body>
        <div>
          <note>
            § 1 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2014/15: 270
          </note>
          <note>
            Till riksdagen
          </note>
          <note>
            Interpellation 2014/15: 270 Rekrytering av deltidsbrandmän
          </note>
          <note>
            av Jan R Andersson (M)
          </note>
          <note>
            Interpellationen kommer att besvaras fredagen den 6 mars 2015.
          </note>
          <u>
            <seg>
              Skälet till dröjsmålet är andra åtaganden.
            </seg>
          </u>
          <note>
            Stockholm den 9 februari 2015
          </note>
          <u>
            <seg>
              Justitiedepartementet
            </seg>
          </u>
          <u>
            <seg>
              Anders Ygeman
            </seg>
          </u>
          <note>
            Interpellation 2014/15: 291
          </note>
          <note>
            Till riksdagen
          </note>
          <note>
            Interpellation 2014/15: 291 Situationen i flygbranschen
          </note>
          <note>
            av Ali Esbati (V)
          </note>
          <note>
            Interpellationen kommer att besvaras fredagen den 20 mars 2015.
          </note>
          <u>
            <seg>
              Skälet till dröjsmålet är tidigare inbokade resor och arrangemang.
            </seg>
          </u>
          <note>
            Stockholm den 18 februari 2015
          </note>
          <note>
            Näringsdepartementet
          </note>
          <note>
            Anna Johansson (S)
          </note>
          <note>
            Enligt uppdrag
          </note>
          <note>
            Fredrik Ahlén
          </note>
          <note>
            Expeditionschef
          </note>
          <note>
            § 2 Anmälan om granskningsrapport
          </note>
          <note>
            Talmannen anmälde att följande granskningsrapport hade kommit
            in från Riksrevisionen:
          </note>
          <note>
            RiR 2015:2 Kontrollen av försvarsunderrättelseverksamheten
          </note>
          <note>
            § 3 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Redogörelser
          </note>
          <note>
            2014/ 15:RR 1 till finansutskottet
          </note>
          <note>
            2014/ 15:ER 1 till utrikesutskottet
          </note>
          <note>
            § 4 Svar på interpellation 2014/15:254 om vattendirektivets effekter
            för svenskt lantbruk
          </note>
          <note type="speaker">
            Anf. 1 Klimat- och miljöminister ÅSA ROMSON (MP):
          </note>
          <u>
            <seg>
              God morgon, herr talman! Jag hälsar er välkomna till kammarens
              debatt om vattendirektivet. Jag tror att det är en debatt som
              vi kommer att återkomma till fler gånger, eftersom det är en implementeringsperiod
              i Sverige just nu.
            </seg>
          </u>
          <u>
            <seg>
              Anders Forsberg har frågat landsbygdsministern om några initiativ
              tagits för att granska vattendirektivets effekter för svenskt
              lantbruk eller om det kommer att ske. Interpellationen har överlämnats
              till mig.
            </seg>
          </u>
          <u>
            <seg>
              I december 2009 beslutade vattendelegationerna om åtgärdsprogram
              enligt vattendirektivet. Trots att dessa genomförs har Sveriges
              sjöar , vattendrag och havsområden fortsatt stora miljöproblem.
              Vilka åtgärder som behövs och är lämpliga, och hur omfattande
              de ska vara, beror på lokala förhållanden och problem. Målet i
              ramdirektivet för vatten är att vattnen ska ha uppnått minst god
              status år 2015. Undantag kan göras under vissa speciella omständigheter.
              Vi vet att några sådana undantag beslutades av vattendelegationerna
              2009.
            </seg>
          </u>
          <u>
            <seg>
              I december i år kommer vattendelegationerna, som är utsedda av
              regeringen, att besluta om nya uppdaterade åtgärdsprogram. Åtgärdsprogrammen
              riktar sig till myndigheter och kommuner och anger vad dessa ska
              göra i form av exempelvis tillsyn, rådgivning och ändrade eller
              nya föreskrifter. För närvarande är vattenmyndigheternas förslag
              till åtgärdsprogram ute på samråd. Detta pågår till och med den
              30 april. Vattenmyndigheterna har skickat ut underlaget för samråd
              till en lång rad myndigheter, kommuner och organisationer. Vilka
              synpunkter som kommer att framföras i samrådet är ännu för tidigt
              att säga. Likaså är det för tidigt att veta på vilket sätt vattenmyndigheterna
              kommer att hantera synpunkterna och vilka omarbetningar som samrådet
              kommer att föranleda. Jag vill och kan inte föregripa den etablerade
              process som finns reglerad i bland annat vattenförvaltningsförordningen.
            </seg>
          </u>
          <u>
            <seg>
              Jag vill däremot passa på att påminna om de krav på konsekvensanalyser
              som finns för vattendirektivets åtgärdsprogram. Enligt miljöbalken
              ska en analys av programmets konsekvenser från allmän och enskild
              synpunkt göras. Denna analys ska innehålla en bedömning av både
              de ekonomiska och de miljömässiga konsekvenserna av åtgärderna,
              och kostnader och nytta ska kvantifieras. Skyldigheten för vattenmyndigheterna
              att göra en sådan analys gäller förstås i lika hög grad för lantbruket
              som för alla andra sektorer som omfattas av åtgärdsprogrammet.
            </seg>
          </u>
          <note type="speaker">
            Anf. 2 ANDERS FORSBERG (SD):
          </note>
          <u>
            <seg>
              Herr talman! Jag vill tacka för svaret från miljöministern. Min
              interpellation handlar om det så kallade vattendirektivet som
              genomförs i Sverige. Jag tror inte att det har undgått miljöministern
              att det har skapat en hel del oro runt omkring i landet.
            </seg>
          </u>
          <u>
            <seg>
              Det är inte så att det bara drabbar lantbruket. Det drabbar också
              enskilda småskaliga vattenverk och de så kallade enskilda avloppen.
              Det finns över 365 000 enskilda avlopp. I båda fallen handlar
              det om miljardbelopp.
            </seg>
          </u>
          <note>
            I början av november publicerade landets fem vattenmyndigheter
            sina förslag till ett åtgärdsprogram för att uppnå en god status.
            Mellan januari och april pågår nu öppna samrådsmöten runt omkring
            i Sverige.
          </note>
          <u>
            <seg>
              På hundratals sidor redogörs för en mängd åtgärder som ska förbättra
              vattenkvaliteten. Risken är uppenbar att den stora förloraren
              är svenskt lantbruk och svensk landsbygdsbefolkning.
            </seg>
          </u>
          <u>
            <seg>
              Vi kan jämföra med till exempel Norge. De har genomfört direktivet.
              Trots att det inte är ett EU-land har de valt att göra det. Men
              de gjorde det på två nivåer. I båda fallen är det politiska organ.
              Det finns först ett regio ­ nalt organ och slutligen regeringen.
            </seg>
          </u>
          <u>
            <seg>
              När den svenska regeringen 2009 fick chansen att ta över frågan
              från de sakkunniga vattendelegationerna valde den under den tiden
              att passa. För mig blir det väldigt bakvänt när de regionala myndigheterna
              och deras sakkunniga organ ska rikta direktiv till centrala myndigheter.
            </seg>
          </u>
          <u>
            <seg>
              Jag ifrågasätter inte beräkningsmetoderna som vattenforskarna
              använder sig av. Men jag konstaterar att sambanden inte är otvetydiga
              i något så komplext som ett ekosystem. Om en sjö är övergödd,
              beror det på dagens utsläpp eller på att det finns gamla föroreningar
              lagrade i till exempel bottensediment?
            </seg>
          </u>
          <u>
            <seg>
              Jag kan också citera en LRF-ordförande i Skåne: Frågan måste
              upp på en högre nivå, som det är nu är varken Närings- eller Landsbygdsdepartementet
              ens med på vattenmyndigheternas sändlista. Ett medskick är att
              det verkar fungera väldigt dåligt med kommunikationerna.
            </seg>
          </u>
          <u>
            <seg>
              Om nu det föreslagna åtgärdsprogrammet blir en verklighet skulle
              när ­ mare 150 000 hektar produktiv jordbruksmark tas ur produktion.
              Dess ­ utom skulle ytterligare 50 000 hektar odlas utan konstgödsel
              och bekämp ­ ningsmedel. Av naturliga skäl handlar det om bland
              de bästa odlingsmar ­ kerna som finns i en region där en stor
              del av befolkningen bor.
            </seg>
          </u>
          <u>
            <seg>
              Om man tittar till kostnaderna för lantbruket är det över 20
              miljarder. Det nämns insatser som strukturkalkning på 1,7 miljarder,
              kalkfilterdiken på nästan 1 miljard, våtmarker på 12,9 miljarder,
              skyddszoner på en halv miljard, ekologiska funktionella kantzoner
              på 3 miljarder och så vidare.
            </seg>
          </u>
          <u>
            <seg>
              En del av de åtgärderna kan säkert hämtas hem av lantbrukaren
              i fråga. Men det finns stora delar som är ytterst tveksamma. Bland
              annat nämner vattenmyndigheterna möjligheten att expropriera marken
              för vattenägare som ej frivilligt väljer att till exempel anlägga
              våtmarker och sedan återförsälja den. Det är som jag ser det ett
              synnerligen rättsosäkert sätt att hantera saken på.
            </seg>
          </u>
          <u>
            <seg>
              Ett exempel är Grästorps kommun. Det är en kommun som ligger
              i västra Skaraborg. Den består av ungefär 15 000 hektar åkermark.
              Räknar man på den kostnad på 737 miljoner kronor som de blir på
              förda om vattendirektivet genomförs skulle det handla om 49 000
              kronor per hektar. Det är en kostnad på ungefär 5 miljoner för
              en lite större spannmålsgård på Grästorpsslätten.
            </seg>
          </u>
          <u>
            <seg>
              Min fråga till statsrådet är följande. Enligt miljöbalken får
              åtgärder inte orsaka icke-proportionerliga kostnader, vilket betyder
              att kostnaderna inte får vara större än miljönyttan. Anser statsrådet
              att en investeringskostnad som jag har beskrivit på ca 20 miljarder
              och löpande underhåll per år på 1,2–1,3 miljarder verkar fullt
              rimliga med tanke på att lantbrukets samlade intäkter är drygt
              5,5 miljarder?
            </seg>
          </u>
          <note type="speaker">
            Anf. 3 Klimat- och miljöminister ÅSA ROMSON (MP):
          </note>
          <u>
            <seg>
              Herr talman! Jag kan svara på en del av frågorna, även om jag
              tror det skulle te sig lite konstigt att här i kammaren ta hela
              debatten om varje enskild åtgärd på den lokala platsen. Dessutom
              är åtgärdsprogrammet under samråd. Vi vet inte ännu vad man slutgiltigt
              på lokal och regional nivå kommer fram till för lösningar.
            </seg>
          </u>
          <u>
            <seg>
              Låt mig först påminna om vattendirektivets men också de svenska
              miljömålens yttersta mål, det vill säga att vi ska ha ett vatten
              av god kvalitet. Vi ska glädjas åt de framsteg som vi har gjort
              de senaste årtiondena när det gäller at t skydda vatten mot miljögifter
              och minska övergödningen men också vad gäller att bli mer medvetna
              om problemen för ekosystemen med fysiska hinder i strömmande vatten.
            </seg>
          </u>
          <u>
            <seg>
              Herr talman! Vi jobbar med de problemen från många olika utgångspunkter.
              När Sverige ska implementera vattendirektivet är det naturligt
              att i samband med det integrera de processer som leder till de
              svenska miljömålen.
            </seg>
          </u>
          <u>
            <seg>
              Interpellanten tycker att Sveriges regering har valt fel väg.
              Det var en väg som man valde för ett antal år sedan, men som jag
              fullt står bakom, att ha en regional vattenmyndighetsstruktur.
              Mitt intryck är att den nu efter ett antal år har börjat sätta
              sig.
            </seg>
          </u>
          <u>
            <seg>
              Jag har haft en god dialog med vattenmyndigheterna. Senast häromveckan
              hade vi ett möte där samtliga vattenmyndigheter var företrädda
              tillsammans med landshövdingar och även statliga myndigheter med
              ansvar för vatten för att höra om den dialog som måste föras i
              samband med att vi nu går vidare och tar ytterligare steg i vattendirektivets
              införande.
            </seg>
          </u>
          <u>
            <seg>
              När det gäller enskilda kostnader för enskilda åtgärder slänger
              sig interpellanten med mycket siffror. Jag tänker inte vidimera
              någon av dem härifrån, för dessa diskussioner är alldeles för
              vida. Det är ifrågasatt hur man jämför olika siffror mellan länder.
              Inte heller går det än så länge i det material som har nått departementet
              att verifiera vilka siffror det handlar om vare sig när det gäller
              enskilda lantbrukare eller lantbrukssektorn i dess helhet.
            </seg>
          </u>
          <u>
            <seg>
              Vi konstaterar att konsekvensanalyser ska göras både av den ekonomiska
              effekten och av miljönyttan. Vi konstaterar även att de åtgärdsprogram
              som nu är i fokus för samrådsprocessen är program som riktar sig
              till kommuner och myndigheter i deras tillsynsarbete och i deras
              reguljära arbete med att hjälpa och få fram en reformering i Sverige
              som leder till en bättre vattenkvalitet. Det är alltså inte åtgärdsprogram
              som är direkt riktade till enskilda – enskilda lantbrukare, till
              exempel.
            </seg>
          </u>
          <u>
            <seg>
              En enskild fråga som togs upp handlade bland annat om våtmarker.
              Vi vet att ett effektivt våtmarksarbete i Sverige har en stark
              betydelse för att både minska övergödning och ö ka och stärka
              olika populationer av fågelarter och andra som är beroende av
              våtmarker.
            </seg>
          </u>
          <u>
            <seg>
              Detta är ett arbete som vi har bedrivit framgångsrikt också tidigare
              med hjälp av kombinationer av stödpengar inom landsbygdsprogrammet,
              till exempel. Det finns flera sådana åtgärder man kan titta på
              när det gäller hur vi ska kunna fortsätta – allt för att vi ska
              få både en bra vattenkvalitet i framtiden och hållbara areella
              näringar, såsom jordbruket.
            </seg>
          </u>
          <note type="speaker">
            Anf. 4 ANDERS FORSBERG (SD):
          </note>
          <u>
            <seg>
              Herr talman! Tack för svaret igen, miljöministern! Jag lyssnar
              på ministerns svar. Givetvis har jag inte någon tanke på att vi
              ska gå in i enskilda siffror, utan det här är exempel från vattenmyndigheten
              själv. Oavsett vem som ska stå för notan måste någon göra det.
              Om man ska följa principen polluters pay principle är det lantbruket,
              och annars får någon annan ta på sig det. Om man tittar på lantbrukets
              kostnader är ganska mycket av det historiska kostnader, som jag
              är tveksam till.
            </seg>
          </u>
          <u>
            <seg>
              Ministern talar också om att vattendelegationerna har en god
              dialog och att det verkar fungera bra. Det är inte de signaler
              jag får, även om det säkert finns sådant. Det finns ett problem
              här, och det är att det blir en form av tjänstemannastyre. Jag
              tycker att den politiska realiteten måste in i frågan.
            </seg>
          </u>
          <u>
            <seg>
              Jag ska nämna de investeringar i miljöåtgärder som jag har beskrivit
              tidigare. Det krävs förutsättningar för ett lönsamt företagande
              med lika villkor på en konkurrensutsatt marknad. För mig riskerar
              detta att bli ett gigantiskt självmål för svenskt lantbruk men
              också för svensk vattenvård.
            </seg>
          </u>
          <u>
            <seg>
              Nyligen släppte Havs- och vattenmyndigheten ett utredningsförslag
              om vattenprovtagning där lantbruket skulle bekosta provtagning
              av vatten för 20–40 miljoner kronor per år. Samtidigt kommer åtgärdsförslag
              från de regionala vattenmyndigheterna som kostar 1,2–1,3 miljarder
              per år och dessutom stora investeringar på kanske 20 miljarder.
              Utöver detta har regeringen aviserat andra förslag som jag anser
              vara direkt skadliga.
            </seg>
          </u>
          <u>
            <seg>
              Man måste titta på en implementering av vattendirektivet. Politiska
              intressen måste i det här fallet vara samhällsintressen som man
              väger mot varandra. Det måste kunna gå att förena god vattenkvalitet
              med en god svensk matproduktion. Då krävs lönsamma företag, som
              jag ser det.
            </seg>
          </u>
          <u>
            <seg>
              Låt mig citera från s. 218 i åtgärdsprogrammet: ”En stor del
              av åtgärderna föreslagna i detta åtgärdsprogram påverkar inte
              heller jordbruksproduktionen i någon nämnvärd omfattning. Sedan
              finns det vissa åtgärder som kommer att bli svårare att förena
              med lönsamhet i jordbruket. Vissa kostnader förväntas lantbrukarna
              bära i linje med förorenaren betalar, medan det för andra kostnader
              föreslås styrmedel som ersätter lantbrukaren för de ökade kostnaderna.
              Jordbruk hör, i viss utsträckning, även till vinnarna av detta
              åtgärdsprogram.”
            </seg>
          </u>
          <u>
            <seg>
              Detta är märkligt. Först säger man att det inte är några kostnader,
              sedan säger man att det kanske kommer att kosta lite och till
              sist att jordbruket faktiskt kommer att tjäna på det här. Jag
              köper inte det.
            </seg>
          </u>
          <u>
            <seg>
              Sammanfattningsvis visar detta att vattenmyndigheterna och dess
              beslutsorgan vattendelegationerna inte är en lämplig beslutsordning.
              Det behövs poliska avvägningar i mycket svåra frågor. Det är närmast
              beklämmande att behöva konstatera hur små mängder fosfor man beräknas
              spara med alla dessa hektar av olika skyddszoner och våtmarker.
              Det kanske handlar om något enstaka hekto per hektar ytenhet.
              Det är alltså ytterst små mängder.
            </seg>
          </u>
          <u>
            <seg>
              Jag vill hävda att merparten av de åtgärder som är föreslagna
              är synnerligen ineffektiva. Ineffektiva åtgärder som är genomförda
              med metoder som inte hör hemma i en rättsstat anser jag inte att
              man ska lägga ut på lantbruket. Vi kan också lyfta frågan om huruvida
              ministern tycker att det är rimligt att fem regionala myndigheter
              ska hantera dessa svåra avvägningar.
            </seg>
          </u>
          <u>
            <seg>
              Min fråga till statsrådet är följande: Anser miljöministern att
              det är rimligt att Sverige som enda land i EU har valt vägen med
              regionala myndigheter och experter i råden som fattar bindande
              beslut med miljön i centrum? Övriga länder låter politiska församlingar
              avväga miljökraven med beaktande av jordbruket och landsbygdens
              konkurrenskraft. Anser statsrådet att det är rimligt?
            </seg>
          </u>
          <note type="speaker">
            Anf. 5 Klimat- och miljöminister ÅSA ROMSON (MP):
          </note>
          <u>
            <seg>
              Herr talman! Anser vi att det är rimligt med regionala myndigheter
              i Sverige? Det gör vi på många områden. Det är inte minst viktigt
              för att kunna möta de problem som finns på miljöområdet, för de
              är ofta regionalt och lokalt behäftade. Det är en annan kontext
              för jordbrukare, miljögifter och övergödningsproblematik i södra
              Sverige än i norra Sverige.
            </seg>
          </u>
          <u>
            <seg>
              Herr talman! Vi inrymmer i vårt land många olika naturtyper.
              Jag tror att det är viktigt att i ett sådant land ta hänsyn till
              detta när man fattar effektiva men också hänsynsfulla miljöbeslut.
              Jag är inte förvånad över att Sverige sedan ganska lång tid tillbaka
              har en regionaliserad struktur för många områden. Det är också
              ett sätt att föra dialogen närmare de boende. Inte minst tror
              jag att många näringsidkare och även jordbruksföretagare har en
              lättare och närmare dialog med regionala myndigheter än de skulle
              ha haft med centrala myndigheter som Jordbruksverket – eller med
              regeringen, som interpellanten föreslår ska fatta alla beslut.
            </seg>
          </u>
          <u>
            <seg>
              Däremot kan jag lugna interpellanten med att det finns ett politiskt
              avvägande i denna struktur. Det åtgärdsprogram som nu är ute på
              samråd kommer också att kunna innehålla att kommuner eller myndigheter
              anser att de åtgärder som föreslås går utöver den lagstiftning
              och de möjligheter de har. De kan också påkalla att regeringen
              därför måste avväga programmets åtgärder.
            </seg>
          </u>
          <u>
            <seg>
              Jag ser framför mig att vi kommer att få en god regional dialog.
              Den kan naturligtvis bli bättre, om det har funnits och fortfarande
              finns problem på sina håll. Den dialog jag talade om är också
              dialogen mellan myndigheterna, som har varit viktig i sammanhanget.
              Den är inte minst viktig för utkomsten.
            </seg>
          </u>
          <u>
            <seg>
              Det kommer att lyftas upp ett antal politiska frågor som vi kommer
              att behöva ta ställning till också på regeringsnivå. Det vi har
              för ögonen är att vi ska jobba aktivt för att förbättra vattenkvaliteten.
              Det är någonting som gör Sverige rikare som land i framtiden,
              och det är någonting som också gör våra jordbruksföretag tryggare
              och mer hållbara för framtiden. Om de ska kunna producera bra
              mat är bra vatten en ingångsfaktor.
            </seg>
          </u>
          <u>
            <seg>
              Jag kan påminna om den nyhet som återigen var på tapeten i Sverige
              i går om risprodukter som innehåller arsenik. Anledningen är just
              att man har arsenik i grundvatten och i vattenresurser som tas
              upp av risplantan. Om vi skulle få ökade bekämpningsmedelsrester
              i grundvattennivåerna, vilket har detekterats bland annat i Skåne,
              blir det ett problem också för matproduktionen. Därför är detta
              ett gemensamt ansvar för hela samhället. Det kommer såväl de kommande
              matkonsumenterna som matproducenterna och jordbrukarna till del.
            </seg>
          </u>
          <u>
            <seg>
              Jag är övertygad om att vi kan hitta en bra balans mellan vad
              som är rimliga kostnader för en aktör att hålla och vad som är
              rimliga och möjliga stöd för samhället att ge i denna process.
            </seg>
          </u>
          <note type="speaker">
            Anf. 6 ANDERS FORSBERG (SD):
          </note>
          <u>
            <seg>
              Herr talman! Jag tackar miljöministern ännu en gång för svaret.
              Jag hade egentligen inte förväntat mig att ministern skulle säga
              något annat, men jag noterar ändå att hon nämner att hon vill
              öppna upp en dialog. Det är viktigt i det här läget. De signaler
              som jag får från framför allt lantbrukare ute i landet är nämligen
              att det finns en stor oro, speciellt i det allmänt tuffa läget
              för lantbruket. Vi har ju haft debatt om till exempel mjölkböndernas
              villkor och om en griskris. Och då är lantbruket inte betjänt
              av det här .
            </seg>
          </u>
          <u>
            <seg>
              Det finns också andra delar, till exempel vattenkraftverken.
              Vi kan kalla detta för en vädjan eller för att lyfta upp frågan,
              men det handlar om att det är viktig fråga som är aktuell nu.
            </seg>
          </u>
          <u>
            <seg>
              Givetvis ska vi verka för bra sjöar, vattendrag och havsområden
              vilket nämns i interpellationssvaret. Frågan handlar inte om det,
              utan frågan är om det är rimliga insatser i förhållande till vad
              vi får ut. Och vad blir miljönyttan om vi investerar de 20 miljarderna?
              Det måste finnas en koppling mellan miljönytta och kostnader,
              precis som miljöbalken säger. Det måste finnas proportionalitet.
              Min interpellation handlar delvis om det.
            </seg>
          </u>
          <u>
            <seg>
              Mitt medskick till ministern är att det måste finnas någon form
              av överklagandeinstans i det här läget. Det är väldigt viktigt
              att man som enskild måste kunna överklaga besluten.
            </seg>
          </u>
          <u>
            <seg>
              Jag tackar för debatten och vill framför allt skicka med det.
              Vi kommer säkert att mötas fler gånger.
            </seg>
          </u>
          <note type="speaker">
            Anf. 7 Klimat- och miljöminister ÅSA ROMSON (MP):
          </note>
          <u>
            <seg>
              Herr talman! Även jag vill tacka för en god debatt. Jag tror,
              vilket jag inledde med, att vi kommer att återkomma till just
              åtgärder för att förbättra vattenkvaliteten men också till hur
              åtgärder i balans kan stärka reella näringar såsom jordbruksnäringen.
              Det är viktigt att vi kan producera god mat i rikliga mängder
              i framtiden. Då behövs en sådan balans.
            </seg>
          </u>
          <u>
            <seg>
              Jag kan också intyga för interpellanten att det svenska rättssystemet
              säkerställer att man som enskild har möjlighet att pröva beslut
              när de kommer. Åtgärdsprogrammen är riktade till myndigheter och
              kommuner. Det är alltså först i deras verksamheter, när de går
              vidare med föreskrifter och tillsynsåtgärder, som det riktas direkt
              mot den enskilde lantbrukaren. Förhoppningsvis har det innan dess
              funnits en dialog så att tillsynen kan gå i takt, så att vi kan
              förbättra vattenkvaliteten tillsammans och få ett friskare vatten.
            </seg>
          </u>
          <note>
            Överläggningen var härmed avslutad.
          </note>
          <note>
            § 5 Svar på interpellation 2014/15:279 om miljöskadliga subven
            ­ tioner
          </note>
          <note type="speaker">
            Anf. 8 Klimat- och miljöminister ÅSA ROMSON (MP):
          </note>
          <u>
            <seg>
              Herr talman! Jens Holm har frågat mig om jag avser att ta initiativ
              till en plan för att fasa ut miljöskadliga subventioner och om
              den i så fall inbegriper även de skatterelaterade miljöskadliga
              subventionerna.
            </seg>
          </u>
          <u>
            <seg>
              Låt mig först tydliggöra att jag delar Jens Holms syn att åtgärder
              mot miljöskadliga subventioner behöver vidtas, såväl internationellt
              som natio ­ nellt. Och jag kan försäkra Jens Holm att jag tar
              denna fråga på stort allvar.
            </seg>
          </u>
          <u>
            <seg>
              OECD konstaterar i sin granskning av Sveriges miljöpolitik att
              Sverige var tidigt med att införa ekonomiska styrmedel. Vi har
              varit ett föregångsland inom miljöbeskattningen. Men det var på
              1990-talet och i början av 2000-talet. Sedan dess har skatteintäkterna
              som andel av bnp minskat och ligger nu under genomsnittet i EU.
              OECD rekommenderar Sverige att ytterligare utvidga användningen
              av miljöskatter och prissättningsinstrument, även inom andra områden
              än energianvändning. OECD lyfter även upp exempel på snedvridande
              incitament inom klimat- och energibeskattningen och rekommenderar
              oss att systematiskt justera skattesatser för att upprätthålla
              skatternas incitaments- och intäktsgenererande funktion. OECD
              rekommenderar särskilt en systematisk utvärdering av incitaments
              ­ mixen i transportsektorn.
            </seg>
          </u>
          <u>
            <seg>
              Regeringens ambition är att miljöskatternas styrande effekt ska
              öka. Stimulanser och ekonomiska styrmedel ska användas för att
              ställa om Sverige i en mer hållbar riktning. Det handlar om helt
              nya skatter, återinförande av tidigare använda skatter och höjning
              av befintliga skatter och minskade skattenedsättningar som är
              miljöskadliga.
            </seg>
          </u>
          <u>
            <seg>
              Rent principiellt håller jag med Jens Holm, men skattenedsättningar,
              miljöskadliga subventioner, måste fasas ut på ett långsiktigt
              och ansvarsfullt sätt. Det är en balansgång mellan likvärdig hantering
              av alla sektorer och effektivitet i skattesystemet. Samtidigt
              måste vi beakta till exempel kostnadsnivåer i andra länder för
              konkurrensutsatt verksamhet. Annars riskerar vi att produktion
              och därmed utsläpp bara flyttar till andra länder.
            </seg>
          </u>
          <u>
            <seg>
              I stället för att ta fram en särskild plan för utfasning av miljöskadliga
              subventioner kommer regeringen i arbetet med förändringar av miljöskatterna
              beakta hur vi ska minska de miljöskadliga subventionerna. Det
              pågår en kartläggning av potentiellt miljöskadliga subventioner
              inom relevanta verksamhetsområden genom regeringens uppdrag till
              berörda myndigheter, dock ej de skatterelaterade eller EU-relaterade.
            </seg>
          </u>
          <u>
            <seg>
              Jens Holm lyfter särskilt fram kärnkraftsfrågan. I regeringsförklaringen
              står det tydligt att kärnkraften ska bära en större andel av sina
              samhällsekonomiska kostnader, att säkerhetskraven ska skärpas
              och att kärnavfallsavgiften ska höjas. I december 2014 beslutade
              regeringen därför att höja den avgift som säkerställer att kärnkraftsindustrin
              tar hand om sina restprodukter på ett säkert sätt.
            </seg>
          </u>
          <u>
            <seg>
              Vårt arbete med att minska miljöskadliga subventioner på internationell
              nivå fortsätter. Sverige är med i gruppen Friends of Fossil- Fuel
              Subsidy Reform som verkar för att främja avvecklingen av fossilbränslesubventioner
              genom att bland annat mana på och följa upp G20-ländernas åtgärder
              för att minska fossilbränslesubventioner. Vi har också under flera
              år stöttat organisationen Global Subsidies Initiative och deras
              verksamhet i bland annat Indonesien. Just Indonesien har visat
              sig vara ett positivt exempel där man arbetar aktivt för att fasa
              ut de subventionerade priserna på fossila bränslen.
            </seg>
          </u>
          <u>
            <seg>
              Jag vill sammanfattningsvis försäkra Jens Holm att jag och regeringen
              tar frågan om miljöskadliga subventioner och vikten av effektiva
              och kraftfulla ekonomiska styrmedel inom klimat- och miljöområdet
              på stort allvar.
            </seg>
          </u>
          <note type="speaker">
            Anf. 9 JENS HOLM (V):
          </note>
          <u>
            <seg>
              Herr talman! Jag vill tacka klimat- och miljöministern för svaret
              på min interpellation om miljöskadliga subventioner.
            </seg>
          </u>
          <u>
            <seg>
              Precis som ministern framförde driver Sverige i många internationella
              sammanhang frågan att så kallade miljöskadliga subventioner ska
              fasas ut. En miljöskadlig subvention kan vara en skattenedsättning
              eller ett bidrag från staten till en verksamhet som försämrar
              för miljön, som gör att utsläppen ökar, att Östersjön fortsätter
              övergödas eller någonting annat.
            </seg>
          </u>
          <u>
            <seg>
              Det är en viktig fråga att sätta fokus på. I världen uppgår de
              samlade fossilsubventionerna till drygt 500 miljarder dollar.
              Det är mer än fyra gånger så mycket som världen ger i olika former
              av stöd till förnybar energi.
            </seg>
          </u>
          <u>
            <seg>
              Jag tog upp frågan om miljöskadliga subventioner första gången
              redan 2012 med den dåvarande miljöministern. Då fick jag höra
              att regeringen jobbade med frågan. Man kartlade de miljöskadliga
              subventionerna, och de skulle fasas ut.
            </seg>
          </u>
          <u>
            <seg>
              Kartläggningar har gjorts. Miljöministern refererade till OECD:s
              granskning av den svenska ekonomiska politiken och att OECD mycket
              riktigt tar upp att Sverige var tidigt, först i världen, med att
              införa till exempel en koldioxidskatt. Men de påpekar att vi fortfarande
              har mycket subventioner till miljöförstörande verksamhet.
            </seg>
          </u>
          <u>
            <seg>
              Naturvårdsverket gjorde en kartläggning redan 2005 som de sedan
              uppdaterade 2011. Den kartläggningen visar jag nu för kammarens
              ledamöter. Den är en genomgång av de samlade svenska miljöskadliga
              subventionerna. De uppgår till nästan 50 miljarder kronor om man
              summerar den långa listan av skattenedsättningar och rena bidrag
              i form av
            </seg>
          </u>
          <note>
             nedsättningar av koldioxidskatt för torvbrytning
          </note>
          <note>
             bidrag till yrkesfisket
          </note>
          <u>
            <seg>
               helt skattebefriad flyg- och sjöfart
            </seg>
          </u>
          <note>
             skattenedsättningar för gruvindustrin
          </note>
          <u>
            <seg>
               reseavdrag som gynnar privatbilism
            </seg>
          </u>
          <u>
            <seg>
               förmånsbilsbeskattning, då tjänstebilar främjar att man åker
              mycket bil i tjänsten
            </seg>
          </u>
          <u>
            <seg>
               rena bidrag till jordbruket, till ökad köttkonsumtion och så
              vidare.
            </seg>
          </u>
          <u>
            <seg>
              Det är pengar som självklart skulle kunna göra mycket stor nytta
              på annat håll. Och framför allt skulle utsläpp en inte öka i den
              utsträckning de gör om vi inte hade subventionerna. Vi skulle
              kunna göra en stor gärning för miljön.
            </seg>
          </u>
          <u>
            <seg>
              I sitt svar till mig säger ministern att det är viktigt att fasa
              ut de miljö ­ skadliga subventionerna. Därför skulle jag vilja
              fråga Åsa Romson: Var finns utfasningsplanen för de miljöskadliga
              subventionerna? I internationella sammanhang säger vi att andra
              länder ska fasa ut sin dåliga verksamhet, men varför gör vi det
              inte också i Sverige? Varför, Åsa Romson, hanterar vi inte de
              skatterelaterade miljöskadliga subventionerna? Om man tittar på
              granskningen är det en lång räcka av …
            </seg>
          </u>
          <note type="speaker">
            Anf. 10 Klimat- och miljöminister ÅSA ROMSON (MP):
          </note>
          <u>
            <seg>
              Herr talman! Tack för engagerade inlägg från Jens Holm om miljö
              ­ skadliga subventioner! På den principiella nivån är det lätt
              att komma över ­ ens i kammaren om att fasa ut miljöskadliga subventioner.
              Det ligger i själva definierandet. När man väl har definierat
              vad som är en miljö ­ skadlig subvention då är man också överens
              om att den är skadlig och dålig för samhället.
            </seg>
          </u>
          <u>
            <seg>
              Problemet uppstår när man går ned i varje enskild åtgärd för
              att se om man kan bli överens om att det är en miljöskadlig subvention
              eller om det är en rimlig nedsättning – det gäller dem som är
              skatterelaterade i Sverige – för att möjliggöra ett relativt högt
              skattetryck, åtminstone initialt, i reformen.
            </seg>
          </u>
          <u>
            <seg>
              Vi kan ta energibeskattningen som exempel. Jag håller med Jens
              Holm om att vi ska gå mot en utfasning, och det gör vi också på
              en del av utfasningssidorna. Samtidigt finns det flera områden
              kvar. Den aviserade översynen av flyget, att flyget inte ska undantas
              sina miljökostnader, är något som Jens Holm och jag var överens
              om i den budgetproposition som vi lade fram i höstas. Det behöver
              vi titta på.
            </seg>
          </u>
          <u>
            <seg>
              Om vi ska titta på differentieringen i miljöskattehänseende ska
              vi nog också ta med den politiska parameter som innebär att man,
              när man inför eller höjer en miljöskatt, i ett första steg kanske
              inte politiskt kan få tillräckligt starkt stöd om man gör det
              generellt över alla sektorer och i samma höjd. I stället måste
              man kanske initialt gå fram på ett sätt som gör att man får den
              relativt hög för vissa sektorer men inledningsvis måste undanta
              andra eftersom det finns omställningsprocesser. Jag är angelägen
              om att det arbetas aktivt med omställningsprocesserna så att vi
              kan fasa ut det här.
            </seg>
          </u>
          <u>
            <seg>
              Om vi tittar på det politiska spektrumet är jag inte förvånad
              att vi får en differentiering av till exempel miljöskatter när
              de införs. Det är inte allomtaget bra för miljön om man säger
              att man bara kan lägga miljöskatterna på den nivå som är den minska
              gemensamma nämnaren, det vill säga den sektor som är mest känslig,
              accepterar den nivån och kan inte höja den i de sektorer som kan
              ha högre omställningstryck. Det skulle i den rapport som bland
              annat Naturvårdsverket använder sig av, och enligt den metodologi
              som används internationellt, ändå betecknas som en potentiellt
              miljöskadlig subvention, men egentligen är det en differentiering
              som är anpassad för att kunna använda till exempel skatteinstrumentet
              som ett effektivt miljöpolitiskt verktyg.
            </seg>
          </u>
          <u>
            <seg>
              Jag tycker att vi ska hålla oss till den komplexare bilden och
              se att det bakom sådana åtgärder också finns andra förhållanden
              att se på. Ett exempel är Indonesien, om vi nu ska ta ett internationellt
              exempel. Där framstår stora bränslesubventioner till befolkningen,
              ut i konsumentledet, från vårt perspektiv som fullständigt miljöknäppa,
              men de har naturligtvis haft en social dimension i samhället som
              byggt på politisk makt och så vidare. Att bryta det tar tid och
              kräver större omställningsprocesser. Nu har Indonesien kommit
              vidare och inser att det går att implementera ett system där man
              successivt tar bort subventionerna.
            </seg>
          </u>
          <u>
            <seg>
              Jag är glad att Sverige är ett av de länder som kan bidra till
              borttagandet. Det finns mycket att göra för att ta bort potentiellt
              miljöskadliga subventioner ur systemet samtidigt som vi jobbar
              med en progressiv miljölagstiftning och drar fram bra exempel.
            </seg>
          </u>
          <note type="speaker">
            Anf. 11 JENS HOLM (V):
          </note>
          <u>
            <seg>
              Herr talman! Jag vill börja med att be om ursäkt för att jag
              överskred talartiden.
            </seg>
          </u>
          <u>
            <seg>
              Jag kan hålla med klimat- och miljöministern om att det är lättare
              att principiellt fasa ut miljöskadliga subventioner. I praktiken
              kan det vara svårare eftersom det uppstår olika intressekonflikter.
              Det jag saknat från den tidigare regeringen, och tyvärr också
              från den nuvarande, är ett mer samlat grepp och en utfasningsplan.
              Jag kommer ihåg vad som stod i den budget från Soci aldemokraterna
              och Miljöpartiet som dessvärre inte gick igenom. Jag vill minnas
              att det på s. 81 stod att man skulle verka för en global utfasning
              av de miljöskadliga subventionerna – en global utfasning.
            </seg>
          </u>
          <u>
            <seg>
              Jag får känslan av att det är lättare att säga att andra länder
              ska fasa ut sina miljöskadliga subventioner, men om vi verkar
              för att andra länder ska göra det – vilket slagits fast i Nagoyaavtalet
              om biologisk mångfald och i EU:s färdplan för ett resurseffektivt
              Europa – varför gör vi det då inte i Sverige? Där är alltså utfasningssiktet
              klart, men varför har vi det inte i Sverige?
            </seg>
          </u>
          <u>
            <seg>
              Den tidigare borgerliga regeringen tog bort koldioxidskatten
              för kraftvärmen. Är det bra eller dåligt ur ett miljöperspektiv,
              Åsa Romson? Torvbrytningen är helt befriad från koldioxidskatt.
              Är det en bra subvention, Åsa Romson? Vi har ett reseavdrag som
              gynnar massbilism, dessutom till stor del i våra storstäder där
              man inte behöver åka bil. Är det bra eller dåligt, Åsa Romson?
            </seg>
          </u>
          <u>
            <seg>
              Det finns ett stort antal miljöskadliga subventioner som Naturvårdsverket
              radar upp och som jag är helt övertygad om att regeringen skulle
              kunna lägga in i en utfasningsplan och säga att de ska bort. Sedan
              finns det andra subventioner och stöd som kan vara lite svårare
              att fasa ut därför att de kanske har viktiga regionalpolitiska
              fördelar eller kan gynna personer med låga inkomster och sådant.
              Det måste i så fall vägas för och emot, det förstår jag också,
              men varför, Åsa Romson, tänker regeringen inte anta en plan, en
              strategi, för att fasa ut de miljöskadliga subventionerna? Med
              det menar jag att vissa subventioner kanske helt enkelt ska finnas
              kvar för att de har andra fördelar även om de belastar miljön.
            </seg>
          </u>
          <u>
            <seg>
              Varför adresserar ni inte de skatterelaterade miljöskadliga subventionerna?
              Om vi tittar på OECD:s granskning och Naturvårdsverkets kartläggning
              ser vi att det finns sida upp och sida ned med olika former av
              skattenedsättningar och skattebefrielser för fossil energi. Om
              man inte tar tag i de skatterelaterade miljöskadliga subventionerna,
              Åsa Romson, missar man en stor del av det som smutsar ned vår
              natur och det belastar statskassan med mycket pengar, pengar som
              vi skulle kunna använda till någonting bättre.
            </seg>
          </u>
          <note type="speaker">
            Anf. 12 Klimat- och miljöminister ÅSA ROMSON (MP):
          </note>
          <u>
            <seg>
              Herr talman! Jag tror att jag måste påminna Jens Holm om att
              det jag sa var att vi tittar både på de skatterelaterade potentiellt
              miljöskadliga subventionerna och på de icke-skatterelaterade och
              EU-relaterade. Beträffande de icke-skatterelaterade och EU-relaterade
              finns en pågående utredning som den förra regeringen tillsatte
              – man tittar på dem i ett speciellt sammanhang – medan det beträffande
              de skatterelaterade är mer effektivt att i det löpande arbetet,
              till exempel i budgetarbetet när man ständigt diskuterar skatternas
              utformning och möjligheter till utveckling och förändring, tar
              med sig att man, där det är möjligt, går bort från differentieringar
              som blir potentiellt miljöskadliga. Jag tror att det är mer effektivt
              att göra det arbetet löpande. Annars riskerar vi att hamna i en
              diskussion som jag inte är helt säkert på befrämjar en aktiv utfasning
              av de potentiella nedsättningarna i skattesystemet, alltså om
              vi först ska ha ett system som tittar på vilka vi ska definiera
              som potentiellt miljöskadliga. Det är bättre att pröva dem löpande
              i det skattearbete som sker vad gäller budgeten.
            </seg>
          </u>
          <u>
            <seg>
              Precis som Jens Holm säger handlar det inom energi- och transportsektorn
              framför allt om skatterelaterade nedsättningar som man måste vända
              och vrida på. En diskussion som finns i samhället gäller till
              exempel reseavdragen och på vilket sätt det snedvrider. Samtidigt
              vet vi att de flesta människor uppfattar reformen med reseavdrag
              som ett stöd för att människor ska kunna bo på olika ställen och
              ändå ta jobb i de starka arbetsmarknadsregionerna.
            </seg>
          </u>
          <u>
            <seg>
              Men precis som jag sa angående att inkludera flygets miljökonsekvenser
              bättre i dess prisbild är detta saker som regeringen är öppen
              för att titta på för att se om man kan hitta lösningar som både
              gör att det blir ett rättvisare system och gör att vi når de sociala
              följder vi vill ha. Vi vill möjliggöra för människor att bo i
              hela landet, och man ska också kunna ta sig till jobbet. Men vi
              vill även möjliggöra en effektiv miljöpolitik. Det är därför Naturvårdsverket
              gör en uppdatering av den här studien, så att det finns diskussionsunderlag
              för oss politiker.
            </seg>
          </u>
          <u>
            <seg>
              I frågan om huruvida vi ska göra en nationell plan kan jag säga
              att det i dag finns propåer från riksdagen om planer för väldigt
              mycket. Det är handlingsplaner för det ena och det andra. Ibland
              kan det vara logiskt och viktigt för regeringen att se att allting
              kanske inte blir bättre för att man lägger det i en nationell
              plan. En del arbete kan man faktiskt göra löpande i den ständiga
              revideringen i samband med budgetarbetet, till exempel av skatteundantagen.
              Men jag emotser också gärna att titta vidare på de delar som det
              nu tittas på när det gäller de icke skatterelaterade miljöskadliga
              subventionerna.
            </seg>
          </u>
          <u>
            <seg>
              I sin uppdatering från 2011 lyfter Naturvårdsverket särskilt
              fram elcertifikatssystemet, fördelningen och auktioneringen av
              utsläppsrätterna samt jordbrukssektorn och fiskesektorn. Det är
              lite olika typer av åtgärder som man behöver verka för. Bland
              annat är det känt att Sverige verkar starkt för att vi ska öka
              den auktionerade delen inom EU:s utsläppshandel. Det är ett sätt
              att verka både nationellt och globalt för att minska potentiellt
              miljöskadliga subventioner.
            </seg>
          </u>
          <note type="speaker">
            Anf. 13 JENS HOLM (V):
          </note>
          <u>
            <seg>
              Herr talman! Det finns absolut ingen motsättning mellan att å
              ena sidan justera skattesatser i det löpande arbetet för att se
              till att utsläppen minskar och att å andra sidan se till att omfördelningen
              från rik till fattig blir rättvisare. Det ser jag som en självklarhet
              i en progressiv regerings arbete.
            </seg>
          </u>
          <u>
            <seg>
              Men det är samtidigt så att vi nu har en kartläggning. Både Naturvårds
              ­ verket och OECD tar upp det här. Man konstaterar att de samlade
              miljö ­ skadliga subventionerna uppgår till ungefär 50 miljarder
              kronor. I interna ­ tionella sammanhang pratar vi om utfasning
              av dessa miljöskadliga sub ­ ventioner.
            </seg>
          </u>
          <u>
            <seg>
              Då tycker jag att det är lite magert av klimat- och miljöministern
              att säga att man sköter det här i det löpande arbetet. Det finns
              ett antal subventioner som vi redan här och nu vet är väldigt
              dåliga, i alla fall som jag ser det, som skattenedsättningen för
              torvbrytning och att man tagit bort koldioxidskatten för kraftvärme.
              Reseavdraget, som vi pratade om, borde självklart göras om, så
              att det inte är storstadsbor som kan åka kollektivt som gynnas
              av det. Vi har försäkringsansvaret för kärnkraften, som ministern
              och jag har debatterat tidigare. Det finns internationella krav
              att det ska höjas till 12 miljarder kronor, men det är någonting
              som Sverige inte har genomfört.
            </seg>
          </u>
          <u>
            <seg>
              Alla de här sakerna borde man se i en helhet. Sedan är det bara
              att beta av dessa miljöskadliga subventioner en efter en. Jag
              tycker att det är olyckligt att man inte tittar särskilt på de
              skatterelaterade subventionerna; ministern säger i sitt svar att
              dessa inte ingår i granskningen.
            </seg>
          </u>
          <u>
            <seg>
              Herr talman! Det känns som att det finns skäl att fortsätta att
              hålla koll på den här frågan. Det är inte okej att betala miljarder
              kronor till det som smutsar ned.
            </seg>
          </u>
          <note type="speaker">
            Anf. 14 Klimat- och miljöminister ÅSA ROMSON (MP):
          </note>
          <u>
            <seg>
              Herr talman! Jag håller med Jens Holm om att vi ska fortsätta
              att titta på de skatterelaterade subventionerna. Däremot tror
              jag inte att vi i dagsläget är betjänta av att först samla oss
              till en nationell plan och sedan göra arbetet. Jag skulle vilja
              göra arbetet redan nu.
            </seg>
          </u>
          <u>
            <seg>
              Att vi betalar en massa för de här subventionerna innebär på
              skattesidan att vi inte tar ut tillräckligt i miljöstyrande skatt.
              Där är regeringen väldigt tydlig. Vi vill att de miljöstyrande
              skatterna ska öka, och det jobbar vi hårt med. Jag tror att det
              är viktigare att få en skattemix som i totalen leder till att
              det blir effektivare ur miljösynpunkt. I det arbetet är det en
              viktig komponent att se till att man inte får undantag och differentieringar
              som leder till ”fickor”, vilka gör att det blir ännu sämre för
              miljön men inte heller bra i den andra ändan.
            </seg>
          </u>
          <u>
            <seg>
              I grunden tycker jag att vi ska ha ett system där man beskattar
              tydligt på miljöutfallet. Men man måste också ha med sociala dimensioner,
              till exempel en aktiv fördelningspolitik, för att klara de sociala
              klyftorna. Det är ett annat sätt, och det har Sverige använt på
              stora delar av skattemarknaden.
            </seg>
          </u>
          <u>
            <seg>
              Utomlands har man en omvänd problematik. Där försöker man så
              att säga ta in sociala dimensioner i miljöskattediskussionen,
              och då märker vi att det blir problem. Då blir det snarare så
              att man inte ens går fram med miljöskatter på bränslesidan för
              att se till att bränslena faktiskt betalar sina miljökostnader.
              I stället får man, som det varit i Indonesien, stora subven ­
              tioner till hushållen i den delen och väldigt stora utsläpp men
              ingen aktiv fördelningspolitik. En sådan står dock jag och regeringen
              för.
            </seg>
          </u>
          <note>
            Överläggningen var härmed avslutad.
          </note>
          <note>
            § 6 Svar på interpellation 2014/15:252
          </note>
          <note>
            Talmannen meddelade att försvarsminister Peter Hultqvist på grund
            av sjukdom var förhindrad att vid dagens sammanträde besvara interpellation
            2014/15:252 av Hans Wallmark om försvaret och höjda arbetsgivaravgifter
            för unga.
          </note>
          <note>
            § 7 Svar på interpellation 2014/15:231 om regeringens vilja att
            låna till bidragshöjningar
          </note>
          <note type="speaker">
            Anf. 15 Finansminister MAGDALENA ANDERSSON (S):
          </note>
          <u>
            <seg>
              Herr talman! Fredrik Schulte har frågat mig varför regeringen
              lånar till bidragshöjningar.
            </seg>
          </u>
          <u>
            <seg>
              Regeringen vill utforma en arbetslöshetsförsäkring som stimulerar
              till omställning på arbetsmarknaden samtidigt som den säkerställer
              människors ekonomiska trygghet i perioder av arbetslöshet. Ersättningen
              i arbetslöshetsförsäkringen urholkades märkbart under de borgerligas
              åtta år i regeringsställning, vilket har bidragit till att Sverige
              har en lägre ersättningsnivå än flera andra EU-länder.
            </seg>
          </u>
          <u>
            <seg>
              De förslag som regeringen har presenterat i budgetpropositionen
              innebär att en arbetssökande får en mer rimlig ersättning. En
              mer rimlig ersättning gör det möjligt att upprätthålla en skälig
              levnadsstandard under den tid det tar att hitta ett arbete som
              matchar kompetensen. Det bidrar till att arbetstagarnas otrygghet
              minskar, vilket ökar omställningsförmågan i hela ekonomin och
              kan ha positiva effekter för rörligheten på arbetsmarknaden.
            </seg>
          </u>
          <u>
            <seg>
              De offentliga finanserna befinner sig i ett bekymmersamt läge.
              Ofinansierade skattesänkningar har medfört att underskotten i
              de offentliga finanserna har vuxit år efter år, trots att konjunkturläget
              har förbättrats. De senaste årens ofinansierade skattesänkningar
              måste ersättas av en ordning där reformer genomförs på ett ansvarsfullt
              sätt. Samtliga reformer som regeringen har föreslagit har därför
              varit fullt finansierade. Det gäller såväl förslaget om att höja
              taket i arbetslöshetsförsäkringen som övriga föreslagna reformer.
            </seg>
          </u>
          <note type="speaker">
            Anf. 16 FREDRIK SCHULTE (M):
          </note>
          <u>
            <seg>
              Herr talman! Vi ska alltså debattera varför regeringen vill att
              vi lånar pengar och skickar notan till den unga generationen –
              som sedan kommer att få betala av en högre statsskuld – för att
              höja bidragen för dem som inte arbetar. Jag tycker att det finns
              tre intressanta saker att säga med anledning av Magdalena Anderssons
              svar.
            </seg>
          </u>
          <u>
            <seg>
              Det första är att statsrådet väldigt snabbt kommer in på en diskussion
              om att vi måste få offentliga finanser i balans och att vi har
              haft underskott. Vi har haft en höst då finansministern pratat
              mycket om att ladorna är tomma och att vi måste spara pengar.
              Vad gör då finansministern? Jo, hon går till riksdagen och lägger
              fram en budget som innebär att man höjer utgifterna för staten.
              Man ökar statens spenderande med 120 miljarder kronor över fyra
              år. Av dessa 120 miljarder kronor kommer 40 miljarder att vara
              lånade pengar. Finansministern lånar alltså pengar och använder
              dem till att höja bidragen för dem som inte arbetar. Man kan konstatera
              att resonemanget om att vi måste fylla på ladorna och spara pengar
              är ganska ihåligt, eftersom finansministern lånar pengar till
              bidragshöjningar.
            </seg>
          </u>
          <u>
            <seg>
              Det andra man kan konstatera är att höjda bidrag för dem som
              inte jobbar inte skapar några nya jobb. Det skapar färre jobb
              att höja bidragen, och det finns ett antal skäl till det. Framför
              allt är det så att man minskar drivkrafterna för arbete när man
              höjer bidragen för dem som inte arbetar.
            </seg>
          </u>
          <u>
            <seg>
              Det gör att vi får en sämre matchning på den svenska arbetsmarknaden.
              Det finns många arbetslösa, men det finns också många lediga jobb.
              Men det är svårt för de lediga jobben och de arbetslösa att hitta
              varandra.
            </seg>
          </u>
          <u>
            <seg>
              Det finns flera skäl till det. Ett är att vissa arbetslösa kanske
              inte har rätt utbildning för att ta de jobb som finns. Men om
              det inte lönar sig att arbeta kommer färre människor att söka
              jobb, och de kommer att söka färre jobb. Trycket på att söka fler
              och fler jobb minskar.
            </seg>
          </u>
          <u>
            <seg>
              Människor kommer också att bli mer kräsna. Jag tror att vi alla
              har exempel på människor i vår närhet som har varit tillfälligt
              arbetslösa – jag har det i min egen familj – och som har valt
              att inte söka en viss typ av jobb eftersom de tycker att det inte
              riktigt är det de vill göra.
            </seg>
          </u>
          <u>
            <seg>
              Ett bra exempel är att det varje sommar kommer ungefär 10 000
              bärplockare till Sverige. För 20 år sedan, när finansministern
              och till och med jag var unga, var bärplockning något som svenska
              ungdomar ägnade sig åt. Men i dag är det inte tillräckligt spännande.
            </seg>
          </u>
          <u>
            <seg>
              Det här är inte bara någonting som jag tycker. Det här är någonting
              som IFAU, OECD och så gott som all forskning belägger. När man
              höjer bidragen för dem som inte arbetar kommer intresset för att
              söka sig ut på arbetsmarknaden att bli mindre.
            </seg>
          </u>
          <u>
            <seg>
              Det tredje och kanske viktigaste skälet är detta: Om man för
              lånade pengar höjer bidragen för dem som inte arbetar skapar man
              ett omoraliskt samhälle. Man skapar ett samhälle där det inte
              lönar sig att arbeta.
            </seg>
          </u>
          <u>
            <seg>
              Det som kommer att hända om Socialdemokraterna får igenom sin
              politik är att den arbetslöse advokaten kommer att få mer pengar
              för att inte jobba än servitrisen som fått sitt första jobb får
              för att slita 40 timmar i veckan. Det skapar en bidragskultur,
              ett Bidragssverige, som vi inte vill ha tillbaka.
            </seg>
          </u>
          <note type="speaker">
            Anf. 17 Finansminister MAGDALENA ANDERSSON (S):
          </note>
          <u>
            <seg>
              Herr talman! Jag vill börja med att framhålla att arbetslöshetsförsäkringen
              är en försäkring. De arbetsföra är med och betalar in till den
              försäkringen.
            </seg>
          </u>
          <u>
            <seg>
              Det ska löna sig att arbeta, säger Fredrik Schulte. Han är väldigt
              orolig över att den förbättring av a-kassan som regeringen föreslog
              skulle göra det olönsamt att arbeta.
            </seg>
          </u>
          <u>
            <seg>
              Jag vill bara upplysa Fredrik Schulte om att den genomsnittliga
              ersättningsnivån i Sverige har sjunkit till 55–60 procent av lönen.
              Det är inte så att man får över 100 procent av lönen när man arbetslös.
              Tvärtom är det så att något fler kommer att kunna få ut 80 procent
              av lönen i ersättning under 100 dagar.
            </seg>
          </u>
          <u>
            <seg>
              Poängen med arbetslöshetsförsäkringen, kombinerad med en aktiv
              arbetsmarknadspolitik, är att det ska vara möjligt för människor
              att ställa om. Det är viktigare än någonsin. Vi befinner oss i
              en globaliserad värld där vi har en hög omställningstakt i ekonomin.
              Den är mycket hög, och det gör att jobb kommer och jobb försvinner.
            </seg>
          </u>
          <u>
            <seg>
              För att arbetstagare ska kunna känna sig trygga i den omställningen
              behöver vi både en aktiv arbetsmarknadspolitik och en fungerande
              omställningsförsäkring. Regeringens bedömning är att vi inte har
              det i dag. Vi har varken en aktiv arbetsmarknadspolitik, där man
              kan få stöd till omställning via till exempel vidareutbildning,
              eller en tillräckligt väl fungerande omställningsförsäkring.
            </seg>
          </u>
          <u>
            <seg>
              Problemet i länder som inte har den här omställningstryggheten
              är att man där inte får en lika bejakande inställning till förändring
              som vi har i Sverige. Det ser man i internationella undersökningar:
              Sverige är ett av de länder i världen där man är mest positiv
              och benägen att ta till sig det nya. Man säger ja till globalisering,
              man är positiv till framtiden och man tror på omvandling. Det
              är klart att en av de viktiga orsakerna till det är att vi har
              haft ett väl fungerande omställningssystem där man har kunnat
              känna sig trygg i förändring.
            </seg>
          </u>
          <u>
            <seg>
              Den svenska fackföreningsrörelsen har till skillnad från fackföreningsrörelser
              i andra länder inte satt käppar i hjulet för omvandling och omstrukturering
              utan tvärtom varit med och bidragit konstruktivt. Det betyder
              mycket för omvandlingsmöjligheterna och omvandlingstrycket, och
              på sikt betyder det också mycket för tillväxten i landet.
            </seg>
          </u>
          <u>
            <seg>
              Att försämra och förstöra arbetslöshetsförsäkringen samtidigt
              som man monterar ned den aktiva arbetsmarknadspolitiken är ett
              sätt att minska omvandlingsbenägenheten och sänka omvandlingstrycket
              i det svenska samhället. Det skulle vara mycket dåligt för tillväxt
              och sysselsättning.
            </seg>
          </u>
          <u>
            <seg>
              Vi ser också att det inte finns något enkelt samband mellan arbetslöshetsförsäkring
              och arbetslöshet. Det är tvärtom så att länder som har väl fungerande
              trygghetssystem och omställningssystem också har lägre arbetslöshet
              än länder som inte har de omställningsmöjligheterna.
            </seg>
          </u>
          <note type="speaker">
            Anf. 18 FREDRIK SCHULTE (M):
          </note>
          <u>
            <seg>
              Herr talman! Man kan konstatera några intressanta saker med finansministerns
              svar.
            </seg>
          </u>
          <u>
            <seg>
              Det första är att finansministern vill tala så lite som möjligt
              om själva a-kassehöjningen, själva bidragshöjningen. Hon vill
              tala mer om omställning på arbetsmarknaden och en aktiv arbetsmarknadspolitik.
              Låt oss hålla isär de frågorna.
            </seg>
          </u>
          <u>
            <seg>
              Det andra man kan konstatera är att Magdalena Andersson valde
              att inte kommentera resonemanget om att ha offentliga finanser
              i balans och få bukt med underskottet samtidigt som hon vill höja
              utgifterna med 120 miljarder och öka statsskulden med 40 miljarder.
              Hon vill alltså låna till bidragshöjningar. Det kommenterade hon
              inte, och det finns nog en anledning till det. Det resonemang
              som finansministern för går helt enkelt inte ihop.
            </seg>
          </u>
          <u>
            <seg>
              Vidare till själva a-kassan, som för övrigt är 60 procent försäkring
              och 40 procent bidrag. Resonemanget om att det skulle vara en
              försäkring är alltså mest ord, mest semantik.
            </seg>
          </u>
          <u>
            <seg>
              Låt oss bli väldigt konkreta. Den arbetslös e advokaten eller
              börsmäklaren får i dag en a-kassa på ungefär 15 000. Den a-kassan
              vill finansministern och Socialdemokraterna höja till 20 000.
              Den arbetslöse börsmäklaren får en ”lönehöjning”, alltså en bidragshöjning,
              på 5 000 kronor i månaden.
            </seg>
          </u>
          <u>
            <seg>
              Det här kan man jämföra med servitrisen. Jag har ett väldigt
              konkret exempel: en kompis lillasyster som relativt nyligen fick
              sitt första jobb som servitris och var väldigt glad över det.
              Hon tjänar ungefär 18 000 i månaden. Det är ett ganska tufft jobb
              att vara servitris: 40 timmar i veckan, arbetsgivaren vill ofta
              att man ska ta obekväma arbetstider, det är inte alla kunder som
              är jättetrevliga och det är rätt slitsamt. Hon ska alltså få mindre
              pengar i lön för 40 timmars hårt arbete än vad den arbetslöse
              börsmäklaren får i bidrag.
            </seg>
          </u>
          <u>
            <seg>
              Det här skapar ett problem. Det skapar ett samhällsklimat och
              en kultur i vårt land, en bidragskultur, där vissa typer av jobb
              inte är fina nog och vissa typer av människor är för fina för
              att ta de jobben.
            </seg>
          </u>
          <u>
            <seg>
              Det här var den kanske största faran som Sverige stod inför för
              ett antal år sedan när Socialdemokraterna hade byggt upp ett Bidragssverige
              där man aktivt arbetade för att få ut människor i bidrag för att
              dölja arbetslösheten. Jag tror att vi kommer att få se samma utveckling
              under de kommande åren.
            </seg>
          </u>
          <u>
            <seg>
              Det här är omoraliskt, men det skapar också en ökad arbetslöshet.
              Det visar all forskning.
            </seg>
          </u>
          <u>
            <seg>
              Magdalena Andersson försöker säga att vi är bra på omställning
              i det här landet. Det ligger onekligen någonting i det. Vi är
              bra på omställning: Vi tar till oss ny kultur och nya idéströmningar,
              och vi är kanske världens mest kreativa folk. Det finns en enorm
              styrka i detta, och det är vår stora konkurrensfördel.
            </seg>
          </u>
          <u>
            <seg>
              Men på en punkt är vi inte särskilt öppna för omställning, och
              det är när det handlar om att byta jobb. Jämför man Sverige med
              övriga västvärlden och övriga världen, som vi bör jämföra oss
              med, ser man att det är ganska dålig rörlighet på den svenska
              arbetsmarknaden. Vi är inte som japanerna, som jobbar hela livet
              i samma företag. Men guldklockementaliteten , alltså att man jobbar
              på ett och samma företag under väldigt lång tid, är kvar.
            </seg>
          </u>
          <note type="speaker">
            Anf. 19 Finansminister MAGDALENA ANDERSSON (S):
          </note>
          <u>
            <seg>
              Herr talman! Fredrik Schulte tycker att man ska hålla isär omställning
              och a-kassa. Det är väldigt märkligt eftersom a-kassan är en omställningsförsäkring.
              Det är en möjlighet att ställa om. När man har blivit av med jobbet
              ska man kunna ställa om till att få ett nytt jobb. Under den perioden,
              som ska vara en omställningsperiod – där är vi helt eniga – ska
              man ha en trygg inkomst.
            </seg>
          </u>
          <u>
            <seg>
              Jag vill också påpeka att det tak vi föreslår att man ska höja
              a-kassan till är för 100 dagar.
            </seg>
          </u>
          <u>
            <seg>
              Fredrik Schulte talar om att det är omoraliskt om man skulle
              kunna ha mer i a-kassa – jag antar att det också gäller sjukförsäkringen
              – än vad någon har i lön. Det betyder att du talar för en grundtrygghetsförsäkring
              vad gäller alla våra försäkringssystem. Botten i den grundtryggheten
              ska då vara vad någon människa kan tjäna under 40 timmar. Allt
              annat skulle vara omoraliskt.
            </seg>
          </u>
          <u>
            <seg>
              Det är en helt annan politik än den som Moderaterna har drivit
              i Socialförsäkringsutredningen. Det tycks nu finnas en väldigt
              bred majoritet i Sverige för att just ha mer av en inkomstbortfallsprincip,
              alltså att man blir ersatt för den inkomst man har haft snarare
              än att man har en grundtrygghetsförsäkring.
            </seg>
          </u>
          <u>
            <seg>
              Du talar om någonting helt annat. Om du nu tycker så undrar jag:
              Varför drev du inte detta mer medan ni satt i regeringsställning,
              som ni gjorde i åtta år, att man ytterligare ska sänka a-kassan
              och att högstanivån i a-kassan bör ligga på det som är den lägsta
              lönen? När man lyssnar på Moderaterna kan man över huvud taget
              fundera på varför ni inte ytterligare försämrade a-kassan under
              de åtta år som ni satt i regeringsställning, eftersom ni tycks
              tycka att en mycket dålig a-kassa är en av de viktigaste åtgärderna
              för att ha en låg arbetslöshet.
            </seg>
          </u>
          <u>
            <seg>
              Jag kan dock stilla konstatera att arbetslösheten steg samtidigt
              som ni försämrade a-kassan.
            </seg>
          </u>
          <u>
            <seg>
              Offentliga finanser i balans – ja, här har vi ett problem, och
              det är att vi ärvde stora underskott i de offentliga finanserna.
              Detta var inte enbart konjunkturellt betingat, utan vi ärvde också
              ett stort strukturellt underskott i de offentliga finanserna.
              I stället för att ha ett strukturellt överskott på 1 procent av
              bnp , som är den gemensamt satta målnivån, ärvde vi ett strukturellt
              underskott på 1 procent av bnp .
            </seg>
          </u>
          <u>
            <seg>
              Det handlar om att steg för steg ta sig tillbaka till ordentlig
              ordning och reda i de offentliga finanserna och en bana som är
              mer förenlig med det finanspolitiska ramverk som vi har. Därför
              har regeringen föreslagit en politik. Varenda reform som vi föreslog
              i höstens budget var finansierad krona för krona. Varenda en av
              de utgiftsökningar som Fredrik Schulte pratar om har alltså finansierats
              via att vi lägger mindre pengar på något annat eller att vi har
              ökat skatteintäkterna. Det var alltså en mycket ansvarsfull budget
              som vi föreslog i riksdagen.
            </seg>
          </u>
          <u>
            <seg>
              Här kan jag notera att det var bra att den budget som sedan passerade
              genom riksdagen, nämligen Alliansens budgetmotion, också följde
              den principen, att man finansierade sina reformer. Det är väldigt
              bra att Alliansen nu har frångått sin tidigare politik med stora
              ofinansierade skattesänkningar som har skapat de stora underskott
              som jag tyvärr har ärvt.
            </seg>
          </u>
          <note type="speaker">
            Anf. 20 TALMANNEN:
          </note>
          <u>
            <seg>
              Jag vill påminna debattörerna om att vi tilltalar varandra med
              namn i kammaren.
            </seg>
          </u>
          <note type="speaker">
            Anf. 21 FREDRIK SCHULTE (M):
          </note>
          <u>
            <seg>
              Herr talman! Jag vill hålla isär frågan om a-kassan och alla
              andra frågor som Magdalena Andersson vill diskutera, för jag vill
              diskutera a-kassan och varför finansministern väljer att med lånade
              pengar höja bidragen för dem som inte arbetar.
            </seg>
          </u>
          <u>
            <seg>
              Sedan måste jag säga så här: Det är lite konstigt hur Magdalena
              Andersson argumenterar. Hon menar att jag skulle föra en annan
              politik än vad Moderaterna i övrigt gör. Detta är kanske den tydligaste
              konfliktlinje som finns mellan Socialdemokraterna och Moderaterna.
              Vi vill att det ska löna sig att arbeta. Vi har argumenterat för
              att man inte ska höja taket i a-kassan. Det är ett väldigt märkligt
              resonemang från finansministern.
            </seg>
          </u>
          <u>
            <seg>
              Det är tydligt att Socialdemokraternas resonemang inte går ihop.
              Man vill ha offentliga finanser i balans, och man beskyller den
              tidigare regeringen för att inte ha fört en politik som åstadkommer
              offentliga finanser i balans. Samtidigt hade situationen varit
              närmast identisk om vi hade haft socialdemokratiskt styre under
              de senaste åtta åren. Socialdemokraterna lade nämligen fram budgetar
              i opposition som hade ett så gott som identiskt budgetsaldo, jämfört
              med regeringen. Det var mycket små skillnader.
            </seg>
          </u>
          <u>
            <seg>
              Och, återigen, de vill höja utgifterna med 120 miljarder och
              öka statsskulden med 40 miljarder. De vill alltså låna pengar
              till att höja bidragen för dem som inte arbetar.
            </seg>
          </u>
          <u>
            <seg>
              Det här skapar färre jobb. Det blir färre jobb av att man höjer
              bidragen för dem som inte arbetar. Det visar forskningen mycket
              tydligt. Det är också ett resultat som vi kommer att få se de
              kommande åren.
            </seg>
          </u>
          <note type="speaker">
            Anf. 22 Finansminister MAGDALENA ANDERSSON (S):
          </note>
          <u>
            <seg>
              Herr talman! Vad gäller nivån på försäkringarna kan jag konstatera
              att Fredrik Schulte sa att det är omoraliskt att någon som är
              arbetslös skulle kunna ha mer i ersättning den första tiden i
              arbetslöshet än vad någon person tjänar som har låga inkomster.
              Det betyder att Fredrik Schulte förespråkar ett grundtrygghetssystem
              med en mycket låg nivå på grundtryggheten och ingen inkomstprincip.
              Han tycker att all form av inkomstbortfallsprincip är omoralisk.
              Det är svårt att tolka Fredrik Schulte på något annat sätt. Sedan
              vet jag inte om det bara gäller arbetslöshetsförsäkringen eller
              om det också gäller pensionssystemet och sjukförsäkringen. Men
              det kan vi säkert debattera i en annan debatt.
            </seg>
          </u>
          <u>
            <seg>
              Vi kommer att minska underskotten i de offentliga finanserna.
              Det är olyckligt att vi har ärvt de stora underskotten. Det är
              stora strukturella underskott i de offentliga finanserna. Det
              beror alltså inte bara på en dålig konjunktur att vi har problem
              med finanserna. Även om konjunkturläget förbättras kommer vi att
              fortsätta ha underskott. Därför behöver regeringen lägga om den
              tidigare oansvariga skattesänkarpolitiken till en mer balanserad
              ordning.
            </seg>
          </u>
          <u>
            <seg>
              Vi har nu föreslagit att man finansierar reformer krona för krona.
              Det gör att den förstärkning som vi föreslår i arbetslöshetsförsäkringen
              fullt ut är finansierad via besparingar i andra åtgärder och via
              förstärkta intäkter.
            </seg>
          </u>
          <u>
            <seg>
              Här är det viktigt, tycker jag, att inte hålla isär omställning
              och arbetslöshetsförsäkring, för det är två saker som i allra
              högsta grad hänger ihop. Arbetslöshetsförsäkringen är en viktig
              del av ett fungerande omställningssystem i Sverige, tillsammans
              med en aktiv arbetsmarknadspolitik.
            </seg>
          </u>
          <note>
            Överläggningen var härmed avslutad.
          </note>
          <note>
            § 8 Svar på interpellation 2014/15:232 om regeringens åtgärder
            och jobb i privata sektorn
          </note>
          <note type="speaker">
            Anf. 23 Finansminister MAGDALENA ANDERSSON (S):
          </note>
          <u>
            <seg>
              Herr talman! Fredrik Schulte har frågat mig vilka av regeringens
              åtgärder som kommer att verka för att skapa nya jobb i den privata
              sektorn.
            </seg>
          </u>
          <u>
            <seg>
              Några av de mest kostsamma reformer som den tidigare regeringen
              genomförde hade en mycket liten effekt i termer av jobbskapande.
              Exempelvis har oberoende instanser, som IFAU, Finanspolitiska
              rådet, Ekonomistyrningsverket, Arbetsförmedlingen och Riksrevisionen,
              gjort bedömningen att nedsatta socialavgifter för unga är en ineffektiv
              åtgärd för att öka sysselsättningen. Regeringen föreslog därför
              i budgetpropositionen för 2015 att åtgärden slopas och att effektivare
              åtgärder vidtas för att skapa fler arbetstillfällen, inte minst
              i privat sektor.
            </seg>
          </u>
          <u>
            <seg>
              Tillgång till kompetent arbetskraft är avgörande för näringslivets
              möjligheter att växa och möjligheterna för nya jobb att växa fram.
              Därför vill regeringen införa ett nytt och stadigvarande kunskapslyft
              som syftar till att ge fler vuxna möjlighet att ta del av vuxenutbildning
              som skapar vägar in i arbetslivet. Målsättningen är att både stärka
              arbetskraftens kompetens och förbättra matchningen på arbetsmar
              knaden. Utbildningsplatserna i K unskapslyftet är tänkta att omfatta
              högskoleutbildning, utbildning inom yrkeshögskolan och folkhögskolan
              samt både allmänna ämnen och yrkesämnen inom kommunal vuxenutbildning.
            </seg>
          </u>
          <u>
            <seg>
              För att sluta rekryteringsgapet har regeringen också förändrat
              Arbetsförmedlingens arbetssätt. Arbetsgivarnas krav ska sättas
              i centrum, och Arbetsförmedlingens kontakter med näringslivet
              ska intensifieras – allt för att fler ska kunna ta de lediga jobb
              som finns och som skapas.
            </seg>
          </u>
          <u>
            <seg>
              Regeringen vill även genomföra satsningar på infrastruktur och
              bostäder, vilket kommer att ha positiva effekter för sysselsättningen.
              Investeringarna ska öka i sektorer som är grundläggande för att
              skapa nya företag och arbetstillfällen. Bland satsningarna finns
              bland annat förbättringar och utbyggnad av det nationella järnvägsnätet
              och den regionala spårtrafiken. Satsningar på infrastruktur och
              bostäder kommer också att öka rörligheten på arbetsmarknaden.
            </seg>
          </u>
          <u>
            <seg>
              Sammantaget är regeringens bedömning att satsningar för att höja
              utbildningsnivån, en förbättrad matchning på arbetsmarknaden,
              infrastrukturinvesteringar, en framåtsyftande miljöpolitik samt
              en aktiv näringspolitik kommer att öka sysselsättningen, inte
              minst i privat sektor.
            </seg>
          </u>
          <note type="speaker">
            Anf. 24 FREDRIK SCHULTE (M):
          </note>
          <u>
            <seg>
              Herr talman! Den som lyssnade på finansministerns svar kunde
              höra det intressanta att hon väljer att lägga ganska mycket tid
              på att argumentera mot den politik som Alliansen fört under de
              senaste åtta åren.
            </seg>
          </u>
          <u>
            <seg>
              Om man lyssnade noga kunde man också konstatera att det egentligen
              är tre olika saker som finansministern lyfter fram som argument
              för att den egna politiken skulle skapa jobb i den privata sektorn.
              Det är för det första ett kunskapslyft. För det andra argumenterar
              finansministern för att Arbetsförmedlingens arbetssätt ska bli
              bättre, och för det tredje ska man satsa på infrastruktur och
              bostäder.
            </seg>
          </u>
          <u>
            <seg>
              Låt oss då gå igenom dessa punkter och fråga oss hur många nya
              jobb de skapar.
            </seg>
          </u>
          <u>
            <seg>
              Kunskap är det absolut mest centrala. Vi måste ha människor med
              god utbildning som kan vara med och bygga Sverige som kunskapsnation
              och göra oss konkurrenskraftiga internationellt. Det är den absolut
              viktigaste frågan för att stärka, förbättra och rädda svensk välfärd
              och svenskt välstånd.
            </seg>
          </u>
          <u>
            <seg>
              Men nu är det inte riktigt den typen av kunskap som finansministern
              pratar om, utan hon pratar om att man ska satsa på arbetsmarknadspolitiska
              utbildningar och att Arbetsförmedlingen ska ge kurser till de
              arbetslösa. Förvisso, ska jag säga, är det positiv t att regeringen
              vill satsa på y rkeshögskolan. Nu minns jag inte hur många platser
              det handlade om. Det var kanske mellan 1 000 och 2 000 platser.
              Detta är platser som människor kan ta , och sedan kan de komma
              ut på arbetsmarknaden om två tre år. Om två tre år finns det då
              kanske lite fler som kan ta de jobb som finns men som det inte
              finns kvalificerad arbetskraft till.
            </seg>
          </u>
          <u>
            <seg>
              Poängen är att det kunskapslyft som finansministern resonerar
              om och som Socialdemokraterna lade ned väldigt mycket kraft och
              energi på i början av 2000-talet inte har gett några nya jobb.
              Det finns ett väldigt tydligt facit för det så kallade Kunskapslyftet
              för 15 år sedan. Det gav inga nya jobb. En massa kurser på Arbetsförmedlingen
              ger inga nya jobb.
            </seg>
          </u>
          <u>
            <seg>
              När det gäller Arbetsförmedlingen och frågan om kunskapslyft
              är det rätt intressant att jag för mindre än en vecka sedan stod
              här i kammaren och debatterade med arbetsmarknadsminister Ylva
              Johansson. Då sa hon mycket tydligt att den här typen av insatser,
              alltså arbetsmarknadspolitik, inte skapar några nya jobb. Jag
              gjorde ett väldigt roligt klipp där Ylva Johansson står i talarstolen
              och säger: Arbetsmarknadspolitik skapar inga nya jobb. Någon sekund
              senare hade jag ett klipp från finansministern där hon argumenterar
              för att arbetsmarknadspolitik skapar nya jobb, lite som finansministern
              precis gjorde här.
            </seg>
          </u>
          <u>
            <seg>
              Det vore väldigt bra om vi kunde få ett klargörande från regeringen
              om arbetsmarknadspolitik skapar nya jobb eller inte.
            </seg>
          </u>
          <u>
            <seg>
              Avslutningsvis nämner finansministern att man satsar på infrastruktur.
              Man satsar alltså 2 miljarder mer på infrastruktur. Det är bra.
              Vi gör lite olika prioriteringar. Alliansen ville satsa lite mer
              på skolan. Det är i grunden bra att satsa på infrastruktur, men
              ni höjer skatterna med 23 miljarder. Ni plockar alltså ut 23 miljarder
              ur den privata sektorn, och sedan satsar ni 2 miljarder på mer
              infrastruktur och så ska det lösa problemen.
            </seg>
          </u>
          <u>
            <seg>
              Det här visar att regeringen inte har någon politik för fler
              jobb i det privata näringslivet.
            </seg>
          </u>
          <note type="speaker">
            Anf. 25 Finansminister MAGDALENA ANDERSSON (S):
          </note>
          <u>
            <seg>
              Herr talman! Jag börjar med några faktaupplysningar. Kunskapslyftet
              genomfördes i komvux . Det genomfördes inte på Arbetsförmedlingen,
              utan det var en ren komvuxutbildning. De utvärderingar som har
              gjorts visar att arbetslöshetsrisken har minskat för dem som deltog
              i Kunskapslyftet. Det handlar om personer som inte hade en gymnasieutbildning
              som fick möjlighet att komplettera med den utbildningen. Den största
              effekten uppmättes bland kvinnor som var med i Kunskapslyftet.
            </seg>
          </u>
          <u>
            <seg>
              I dag har vi ett läge där vart femte rekryteringsförsök i näringslivet
              misslyckas därför att arbetsgivarna inte hittar den kompetens
              de söker. Det är mycket troligt att de här problemen kommer att
              fortsätta i takt med att läget på arbetsmarknaden förbättras och
              tillväxten ökar. För att dessa jobb inte ska gå om intet och för
              att arbetsgivarna ska kunna hitta den personal de söker måste
              vi också från samhällets sida öka utbildningsnivån så att de som
              är arbetslösa kan matchas mot de lediga jobben.
            </seg>
          </u>
          <u>
            <seg>
              Det är här rekryteringsgapet finns. Vi har över 400 000 människor
              som är arbetslösa, samtidigt som nästan vart femte rekryteringsförsök
              misslyckas. Det är ett gap som går att sluta. Det är inte rocket
              science, utan det handlar om att rusta dem som är arbetslösa så
              att de kan ta de lediga jobb som finns.
            </seg>
          </u>
          <u>
            <seg>
              Det är det som regeringen vill göra med ett nytt kunskapslyft.
              Det handlar om uppemot 20 000 utbildningsplatser där vi ser att
              det råder brist inom flera yrken. Dels handlar det om personer
              med högre utbildning, dels skulle det kunna handla om en kompletteringsutbildning
              på yrkesvux , till exempel på vårdprogrammet men också på övriga
              yrkesprogram.
            </seg>
          </u>
          <u>
            <seg>
              Där finns ett problem med den tidigare regeringens politik, nämligen
              att andelen ungdomar som sökte sig till yrkesprogrammen sjönk
              dramatiskt efter att man tog bort möjligheten till högskolebehörighet
              i de utbildningarna.
            </seg>
          </u>
          <u>
            <seg>
              Vad är det som skapar jobb? Det som skapar jobb är naturligtvis
              det privata näringslivet. Det är privata företag som anställer
              människor och på så sätt skapar arbetstillfällen. Det finns också
              arbetstillfällen i offentlig sektor, så ökade resurser till offentlig
              sektor ger också jobb. Men resurser och pengar till jobb i den
              offentliga sektorn bygger på att det finns privata företag som
              anställer.
            </seg>
          </u>
          <u>
            <seg>
              Det privata företagets anställningsbeslut fattas alltid i det
              privata företaget. Det är inte politiker som fattar det beslutet.
              Det politiker kan göra är att skapa goda förutsättningar för företag
              att vilja anställa, investera, växa och expandera i Sverige.
            </seg>
          </u>
          <u>
            <seg>
              Detta kan vi göra på en rad sätt. Ett sätt är naturligtvis att
              se till att det finns kompetent arbetskraft som man kan anställa.
              Vi kan också se till att ha en skola och ett utbildningssystem
              som främjar kreativitet så att fler människor vill bli entreprenörer,
              starta egna företag och hitta på nya saker som kan leda till nya
              jobb i Sverige.
            </seg>
          </u>
          <u>
            <seg>
              Vi kan också se till att ha väl fungerande institutioner. Det
              har vi i Sverige. Skattesystemet och rättsstaten håller hög kvalitet,
              skatteindrivningen likaså. Vi kan också se till att det finns
              goda förutsättningar för företag att transportera varor till och
              från arbetsplatserna, och vi kan se till att det finns bostäder
              och pendlingsmöjligheter för arbetskraften.
            </seg>
          </u>
          <u>
            <seg>
              Därutöver kan vi jobba med olika former av näringspolitik för
              att ytterligare göra det attraktivt att investera och växa i Sverige.
              Det är de privata företagen som fattar anställningsbeslutet, men
              politiken i form av bland annat arbetsmarknadspolitik kan skapa
              förutsättningar för det anställningsbeslutet.
            </seg>
          </u>
          <note type="speaker">
            Anf. 26 FREDRIK SCHULTE (M):
          </note>
          <u>
            <seg>
              Herr talman! Tack så mycket, finansministern, för nu fick vi
              äntligen debatten dit jag försökte få den, nämligen till vad det
              är som skapar nya jobb i det privata näringslivet. Jag måste säga
              att jag kan skriva under på precis allting som finansministern
              sa kring att det är just företagen som skapar jobben. Politiken
              kan bara skapa förutsättningarna.
            </seg>
          </u>
          <u>
            <seg>
              Med anledning av detta är det intressant vad det är för politik
              som finansministern och Socialdemokraterna går fram med. Hur skapar
              det bättre förutsättningar för näringslivet att man höjer skatterna
              med 23 miljarder kronor? Det ska löna sig mindre att arbeta. Det
              ska löna sig mindre att utbilda sig. Det ska löna sig mindre att
              starta företag, agera som entreprenör och satsa på nya företagsidéer.
              Det ska löna sig mindre att anställa, särskilt ungdomar.
            </seg>
          </u>
          <u>
            <seg>
              På punkt efter punkt punkterar finansministern och Socialdemokraterna
              förutsättningarna för att driva näringsverksamhet i det här landet.
            </seg>
          </u>
          <u>
            <seg>
              Magdalena Andersson pratar om infrastruktur. Det är jättebra
              att ni också vill satsa på infrastruktur. Vi har gjort de största
              satsningarna på nästan 40 år under de senaste åtta åren. Vi har
              kraftigt höjt anslagen till infrastruktur, och det är positivt
              att finansministern och Socialdemokraterna vill fortsätta i våra
              spår. Vi gjorde lite andra prioriteringar – vi ville satsa lite
              mer på skolan i stället – men fine, båda ambitionerna är lovvärda.
            </seg>
          </u>
          <u>
            <seg>
              Men hur 2 miljarder kompenserar 23 miljarder i skattehöjningar
              och hur det skulle förbättra förutsättningarna för att bedriva
              näringsverksamhet i det här landet får finansministern väldigt
              gärna förklara. Den förklaringen har vi eftersökt i ett halvår
              sedan finansministern kom till makten. Vi efterfrågade den i två
              år dessförinnan i hennes oppositionsroll. Förklara för riksdagen
              och för svenska folket hur de tta leder till fler jobb!
            </seg>
          </u>
          <u>
            <seg>
              För några månader sedan hade jag och finansministern en interpella
              ­ tionsdebatt där hon sa att hon ville mjölka den privata sektorn.
              Det finns på klipp i riksdagens arkiv. Jag har lagt upp ett litet
              roligt Youtubeklipp som faktiskt har fått ganska många views .
              Finansministern vill alltså mjöl ­ ka den privata sektorn för
              att bekosta sina bidragshöjningar och olika typer av satsningar
              på den offentliga sektorn. Det är en gammal 70-talsmentalitet
              att den offentliga sektorn och den privata sektorn på något sätt
              står emot varandra när det i stället måste vara så att den offentliga
              sektorn och den privata sektorn går hand i hand. När jobben skapas
              i den privata sektorn får vi mer resurser till att satsa på välfärden.
            </seg>
          </u>
          <u>
            <seg>
              Låt mig avsluta med att säga något om kunskap. Låt oss säga att
              det behövs fler sjuksyrror. Vi kan inte utbilda en person med
              några kurser på Arbetsförmedlingen till att bli sjuksyrra – om
              man tidigare har varit till exempel truckförare. Då måste man
              gå en helt ny utbildning på universitetet.
            </seg>
          </u>
          <u>
            <seg>
              Resonemanget om matchningen på den svenska arbetsmarknaden –
              som är ett problem – löses inte av den typen av åtgärder som finansministern
              föreslår.
            </seg>
          </u>
          <note type="speaker">
            Anf. 27 BÖRJE VESTLUND (S):
          </note>
          <u>
            <seg>
              Herr talman! Det är lite roligt att lyssna på den här typen av
              debatter. Några moderater går längre i sin argumentation än vad
              andra gör.
            </seg>
          </u>
          <u>
            <seg>
              Om låga skatter gynnar privat företagande allra mest av allt,
              varför i hela friden har man inte sänkt ännu fler skatter? Hur
              har Sverige kunnat ha några företag över huvud taget i det land
              som mellan varven har haft det högsta skattetrycket i världen?
              Hur har vi kunnat ha några företag över huvud taget? Hur har vi
              kunnat ha några av världens mest framgångsrika företag på sina
              områden?
            </seg>
          </u>
          <u>
            <seg>
              Sanningen är att det inte bara handlar om hur stor beskattningen
              är på företagen. Det handlar också om möjligheterna att starta
              företag, att få riskkapital, få en finansiering i ett tidigt skede.
              Det handlar om innovation och forskning.
            </seg>
          </u>
          <u>
            <seg>
              Jag måste komma in på frågan om kunskap. Handlar det bara om
              sjuksköterskor, läkare, it-ingenjörer och så vidare? Men det är
              inte de som är det absolut stora problemet. Det stora problemet
              är att relativt lågutbildade personer, som lätt kan genomgå en
              kortare utbildning, skulle kunna få arbete om de hade rätt utbildning.
              Om man inte tror på detta kan man fråga företagen. Fr åga byggföretagen
              vad de saknar! En yrkeskunnig snickare eller murare kräver naturligtvis
              en längre tids utbildning, men det finns också andra yrken som
              kräver betydligt kortare utbildning.
            </seg>
          </u>
          <u>
            <seg>
              Det är samma sak inom offentlig sektor. Det finns ett antal områden
              där kompetens saknas och det behövs kompletterande kompetens.
              Man kanske till och med har gått något program på gymnasiet, men
              det håller inte för att man ska kunna arbeta i just den branschen.
            </seg>
          </u>
          <u>
            <seg>
              Jag vänder mig mot resonemanget att låga skatter skulle vara
              det enda som gör att det finn s ett starkt privat företagande
              i Sverige. Jag tror inte på det, och jag tror inte att det finns
              speciellt mycket forskning som stöder det heller.
            </seg>
          </u>
          <u>
            <seg>
              Vad ska göras mer för att få fler företag att etablera sig i
              Sverige? Mycket handlar om bra företagsklimat, till exempel lokaler
              och infrastruktur. Att skattesänkningar skulle vara det viktigaste
              är lite grann struntprat från Fredrik Schultes sida.
            </seg>
          </u>
          <note type="speaker">
            Anf. 28 Finansminister MAGDALENA ANDERSSON (S):
          </note>
          <u>
            <seg>
              Herr talman! Fredrik Schulte säger att han i många månader har
              efterfrågat en förklaring till hur höjda skatter kan skapa fler
              jobb. Jag vill bara påminna om att det är en fråga jag har debatterat
              med Fredrik Schulte flera gånger och med många andra moderata
              företrädare. Det är ingenting som vi inte har debatterat.
            </seg>
          </u>
          <u>
            <seg>
              Jag kan säga igen det jag har sagt många gånger tidigare. Det
              finns inget enkelt samband mellan skattenivå i ett land och sysselsättningsnivå.
              Det samband man kan hitta är att länder med lite högre skatt ofta
              har en högre sysselsättningsgrad och lägre arbetslöshet.
            </seg>
          </u>
          <u>
            <seg>
              Vad beror det på? Alla skatter påverkar ekonomins funktionssätt.
              Oavsett hur skatten tas ut påverkar den på ett eller annat sätt
              ekonomins funk ­ tionssätt. Det man använder skattepengarna till
              påverkar också ekonomins funktionssätt.
            </seg>
          </u>
          <u>
            <seg>
              Ett land helt utan skatt har inte heller någon som helst service.
              Om inkomstskatten höjs lite grann för dem som arbetar sänks deras
              drivkrafter för att jobba, och det kan påverka ekonomins funktionssätt.
              Men om skattepengarna används till att till exempel bygga ett
              dagis ökar möjligheterna för människor att jobba. Den samlade
              effekten av en sådan transaktion blir ofta att sysselsättningsgraden
              ökar. Då kan man jobba. Det är ett sätt att öka sysselsättningsgraden
              och höja tillväxtmöjligheterna i ekonomin.
            </seg>
          </u>
          <u>
            <seg>
              På samma sätt är det om det inte finns någon bolagsskatt alls
              i ett land. Sedan införs en bolagsskatt, och pengarna används
              sedan till infrastruktur, till exempel de järnvägar som inte finns.
              Å ena sidan påverkar det bolaget att bolagsskatt tas ut, men å
              andra sidan kan järnvägar byggas som gör att företaget kan transportera
              varor till och från fabriken.
            </seg>
          </u>
          <u>
            <seg>
              Det är på så sätt ett ökat skatteuttag kan skapa fler jobb, ökad
              sysselsättning och lägre arbetslöshet. Det är också därför Sverige
              har lyckats ha ett högt skatteuttag samtidigt som det har rått
              hög tillväxt, hög sysselsättning och låg arbetslöshet. Det handlar
              om att beskatta på ett förnuftigt sätt och att vara varsam med
              hur pengarna spenderas. Det är så man kan sammanfatta den socialdemokratiska
              och miljöpartis tis ka regeringens samlade politik.
            </seg>
          </u>
          <note type="speaker">
            Anf. 29 FREDRIK SCHULTE (M):
          </note>
          <u>
            <seg>
              Herr talman! Den här debatten visar hur obekväma Socialdemokraterna
              blir när man helt plötsligt för en diskussion om vad som verkligen
              skapar nya jobb. Då börjar Börje Vestlund undra varför inte alla
              skatter sänks om alla skatter är så skadliga. Magdalena Andersson
              börjar motivera varför det över huvud taget finns skatt. Det är
              bara att förlöjliga debatten.
            </seg>
          </u>
          <u>
            <seg>
              Sverige har haft åtta år av alliansstyre, och landet har fortfarande
              skatter som är bland världens högsta. Jag vill ha ett land med
              höga skatter som finansierar en grundläggande välfärd – världens
              bästa välfärd – och grundläggande trygghetsnät och skyddssystem
              för människor som faller mellan stolarna. Därom råder ingen politisk
              debatt.
            </seg>
          </u>
          <u>
            <seg>
              Jag vill sänka skatterna. Det kan vi göra. Det finns potential
              att sänka skatterna något enormt i Sverige om fler människor som
              lever i bidrag kan komma in i arbete. Socialdemokraterna har den
              andra idén, att satsa pengar på bidrag så att fler och fler människor
              fastnar i bidrag.
            </seg>
          </u>
          <u>
            <seg>
              Jag tror inte att skatterna är det enda som påverkar vad som
              gör ett land till en bra plats att bedriva företags- och näringsverksamhet
              på. Rättsstatens funktionssätt, korruption, regelverk och kunskap
              – mycket av det som Börje Vestlund var inne på – är ännu viktigare.
              Jag håller med om det. Därom råder inget tvivel.
            </seg>
          </u>
          <u>
            <seg>
              Problemet är att när ett land är en fungerande rättsstat som
              har ett fungerande regelverk kommer skatterna in. Då blir skatterna
              avgörande. Om man lägger 23 miljarder i skatter på det privata
              näringslivet kommer det att skada förutsättningarna för att bedriva
              företagsverksamhet i detta land. Blir det mindre lönsamt att jobba,
              blir det mindre lönsamt att utbilda sig och blir det mindre lönsamt
              att driva företag kommer det att skada jobben.
            </seg>
          </u>
          <note type="speaker">
            Anf. 30 BÖRJE VESTLUND (S):
          </note>
          <u>
            <seg>
              Herr talman! Fredrik Schulte är intressant när han debatterar
              och ska försvara den politik som Alliansen tidigare förde. Man
              skulle kunna tro att Alliansen på sina åtta år hade kommit fram
              till den optimala nivån, och att rucka på det som Alliansen gjorde
              skulle innebära enormt hög arbetslöshet. Folk skulle inte gå tillbaka
              till jobben, och folk skulle mista jobben.
            </seg>
          </u>
          <u>
            <seg>
              Låt mig ta ett exempel från ett land som har väldigt hög ungdomsarbetslöshet.
              Jag läste att Spanien när det var som värst hade en ungdomsarbetslöshet
              på 45 procent. Det är naturligtvis en väldigt hög arbetslöshet.
              Men det intressanta i det sammanhanget var att 55 procent av ungdomarna
              hade fått arbete i alla fall, utan några speciella subventioner.
            </seg>
          </u>
          <u>
            <seg>
              Det där skulle jag vilja borra lite grann i. Varför är det på
              det sättet? Skulle arbetsgivarna säga upp alla som fanns på arbetsplatser
              bara för att de fyllde 26 år eller för att man höjde skatten?
              Är det verkligen så? Finns det några belägg för det? Det är jag
              mycket tveksam till.
            </seg>
          </u>
          <u>
            <seg>
              Slutligen, herr talman, skulle jag vilja säga att om man lägger
              väldigt mycket skatter och mycket pengar på företagen kan det
              påverka utveck ­ lingen på lång sikt. Men jag har svårt att se
              att det skulle innebära att före ­ tagen helt plötsligt slutar
              att anställa över huvud taget. Det är väldigt kne ­ pigt.
            </seg>
          </u>
          <note type="speaker">
            Anf. 31 Finansminister MAGDALENA ANDERSSON (S):
          </note>
          <u>
            <seg>
              Herr talman! Fredrik Schulte gillade inte svaret. Han tyckte
              att jag tog ett för enkelt exempel. Vi har ju haft den här debatten
              många gånger, och då tog jag det exempel som jag brukade använda
              när jag undervisade på Handelshögskolan. Det är för övrigt samma
              exempel som jag brukar ta när jag undervisar på SSU-kurser. Jag
              prövade det nu också i riksdagen.
            </seg>
          </u>
          <u>
            <seg>
              Jag svarade på den fråga som Fredrik Schulte hade ställt: Hur
              kan ökade skatter skapa fler jobb? Det var precis det jag svarade
              på, utifrån ett nollskatteläge.
            </seg>
          </u>
          <u>
            <seg>
              Jag kan i stället svara utifrån det skatteläge som vi har i Sverige
              i dag, och då kan jag ta ungdomsarbetsgivaravgifterna som ett
              exempel. I mitt svar berättade jag vilken massiv kritik det finns
              från samtliga remissinstanser för att detta är en väldigt dyr
              och ineffektiv åtgärd.
            </seg>
          </u>
          <u>
            <seg>
              Vi har alltså en ska ttenedsättning som den tidigare borgerliga
              regering ­ en införde, som enligt en samlad remisskritik är en
              oerhört dyr och ineffek ­ tiv åtgärd. Då tar vi bort den dyra
              och ineffektiva åtgärden, och vi använder pengarna på ett mer
              effektivt sätt. Vi hjälper de ungdomar som har pro ­ blem att
              komma in på arbetsmarknaden i stället för att, som den tidigare
              regeringen gjorde, sänka arbetsgivaravgifterna för ungdomar som
              redan hade jobb.
            </seg>
          </u>
          <u>
            <seg>
              I stället för att lägga många miljarder på att stödja ungdomar
              som har jobb i alla fall lägger vi resurser på att stödja de ungdomar
              som har svårt att komma in på arbetsmarknaden. Ja, då får vi ned
              arbetslösheten och får möjlighet att öka sysselsättningen bland
              ungdomar.
            </seg>
          </u>
          <u>
            <seg>
              Där har vi ett skatteexempel i den skattemiljö som vi i Sverige
              i dag befinner oss i.
            </seg>
          </u>
          <u>
            <seg>
              Det är bra att jag och Fredrik Schulte är eniga om en sak: Det
              är i de privata företagen som jobben skapas och där vi får in
              de resurser som vi kan använda till att till exempel skapa en
              bra skola.
            </seg>
          </u>
          <note>
            Överläggningen var härmed avslutad.
          </note>
          <note>
            § 9 Svar på interpellation 2014/15:246 om olika uppfattningar
            i regeringen om tillståndet i svensk ekonomi
          </note>
          <note type="speaker">
            Anf. 32 Finansminister MAGDALENA ANDERSSON (S):
          </note>
          <u>
            <seg>
              Herr talman! Fredrik Schulte har frågat mig om Sveriges ekonomi
              är stark eller svag och om min och statsministerns bild av det
              ekonomiska läget skiljer sig åt. Han har också frågat vilket annat
              jämförbart land som har haft en bättre utveckling än Sverige under
              de senaste åtta åren.
            </seg>
          </u>
          <u>
            <seg>
              En trovärdig beskrivning av det ekonomiska läget måste med nödvändighet
              innehålla nyanser. Det är möjligen detta som får Fredrik Schulte
              att tro att min och statsministerns bild av det ekonomiska läget
              skiljer sig åt. Jag kan dock försäkra att min och statsministerns
              syn på svensk ekonomi är densamma. Däremot låter den sig inte
              fångas i ett enskilt ord, som relativt ”stark” eller ”svag”.
            </seg>
          </u>
          <u>
            <seg>
              Det är viktigt att komma ihåg att Sverige är en liten, öppen
              ekonomi. Vi påverkas därför i hög grad av vad som händer i omvärlden.
              Även om inhemsk efterfrågan har utvecklats relativt väl den senaste
              tiden är exporten fortfarande svag, särskilt varuexporten. Läget
              i världsekonomin är därtill fortfarande allt annat än stabilt.
              Huruvida återhämtningen i svensk ekonomi kommer att ta fart eller
              inte beror på hur utvecklingen i omvärlden gestaltar sig.
            </seg>
          </u>
          <u>
            <seg>
              När man jämför Sveriges utveckling med andra länders är det viktigt
              att välja ett relevant mått. Om välståndet ska växa långsiktigt
              och uthålligt krävs att produktiviteten ökar. Produktiviteten
              har utvecklats svagt i Sverige sedan 2007. Till följd av detta
              har även bnp per capita utvecklats svagt och välståndet knappast
              ökat. Utvecklingen har visserligen varit något bättre än i södra
              Europas krisländer men sämre än i andra jämförbara länder som
              USA, Japan och Tyskland.
            </seg>
          </u>
          <u>
            <seg>
              I en beskrivning av svensk ekonomi bör även de offentliga finanserna
              beröras. Dessa befinner sig i ett bekymmersamt läge. Ofinansierade
              skattesänkningar gör att de offentliga underskotten har vuxit
              de senaste åren, trots att konjunkturläget har förbättrats. Det
              finansiella sparandet avviker i dag tydligt från överskottsmålets
              nivå och underskrider även den nedre gräns för vårt medelfristiga
              sparande som EU ställt upp, Sveriges MTO. Sverige behöver en ansvarsfull
              ekonomisk politik och har inte utrymme för fler ofinansierade
              skattesänkningar.
            </seg>
          </u>
          <note type="speaker">
            Anf. 33 FREDRIK SCHULTE (M):
          </note>
          <u>
            <seg>
              Herr talman! Jag skulle vilja börja med att säga att jag delar
              finansministerns uppfattning att man inte med ett ord kan beskriva
              hur tillståndet i svensk ekonomi är, eller i något annat lands
              ekonomi. Man kan inte heller titta på ett enskilt mått, utan man
              måste titta på en bred palett av olika mått och göra en samlad
              bedömning.
            </seg>
          </u>
          <u>
            <seg>
              Sedan måste man också skilja på jämförelser med sig själv i historien
              och jämförelser med andra länder. Sverige är inte en isolerad
              ö utan en del av en global ekonomi. Vi är ett litet land, och
              vi är väldigt beroende av export. Det är det som skapar vårt välstånd
              i Sverige, men det gör också Sverige sårbart i tider av ekonomisk
              kris.
            </seg>
          </u>
          <u>
            <seg>
              Vi har haft tider av ekonomisk kris. Faktum är att den kris som
              har gjort att vi haft en svag ekonomisk utveckling under de senaste
              sju åren i stora delar av världen är den värsta globala krisen
              sedan 30-talet. När vi då tittar på ifall det går bra för svensk
              ekonomi eller inte kan vi inte bara jämföra hur det går för Sverige
              här och nu med hur det gick för Sverige när vi hade en fantastisk
              högkonjunktur och en jättepositiv global ekonomisk utveckling.
              Vi måste också jämföra oss med andra länder.
            </seg>
          </u>
          <u>
            <seg>
              Tittar man då till exempel på statsskulden framgår det att vi
              under de senaste åren har sett en liten ökning på statsskulden,
              även om den totalt sett har minskat. Men det beror ju på att det
              har varit en kris. Jämför man Sverige med de flesta andra länder
              som är relevanta att jämföra med är Sverige ett av få länder som
              under den senaste åttaårsperioden har sett sin statsskuld minska.
            </seg>
          </u>
          <u>
            <seg>
              Tillväxten har inte varit lika god nu som under de goda åren
              2003, 2004, 2005, 2006 och 2007. Men om man jämför oss med övriga
              världen är vi tredje bäst i EU, om man tittar på det mått Magdalena
              Andersson väljer i det här interpellationssvaret, det vill säga
              bnp per capita i fasta priser. Då är vi tredje bäst i EU och femte
              bäst i västvärlden.
            </seg>
          </u>
          <u>
            <seg>
              Visst finns det vissa länder som har klarat sig bättre, såsom
              Japan, Tyskland och USA, men då ska man veta att man med måttet
              per capita också måste ta hänsyn till att Sverige har haft västvärldens
              absolut mest generösa asylmottagande och mottagande av människor
              från andra delar av världen. De har en stor utmaning i att komma
              in på den svenska arbetsmarknaden. Det är klart att detta påverkar
              det statistiska måttet.
            </seg>
          </u>
          <u>
            <seg>
              Med andra tillväxtmått är vi kanske bäst i världen. Om man tittar
              på produktiviteten ser man att Sverige har haft en svag produktivitetsutveck
              ­ ling under de senaste åtta åren i jämförelse med de tre åren
              dessförinnan. Så är det, absolut. Men jämfört med omvärlden har
              vi haft en väldigt stark produktivitetsutveckling. Vi ligger i
              topp i jämförelse med övriga EU.
            </seg>
          </u>
          <u>
            <seg>
              Den slutsats jag egentligen vill komma fram till är att Sverige
              är ett av de länder i västvärlden som har klarat sig absolut bäst.
              Vi har skapat absolut flest jobb per capita. Under de senaste
              30 åren har det skapats en halv miljon nya jobb, varav 360 000
              under de senaste åtta åren.
            </seg>
          </u>
          <u>
            <seg>
              Den beskrivning av ekonomin som Magdalena Andersson gör håller
              inte.
            </seg>
          </u>
          <note type="speaker">
            Anf. 34 Finansminister MAGDALENA ANDERSSON (S):
          </note>
          <u>
            <seg>
              Herr talman! Jag delar helt Fredrik Schultes uppfattning att
              man behöver titta på olika mått. Vi behöver jämföra oss både bakåt
              i tiden och med andra länder. Beroende på vilka man jämför sig
              med och vilka mått man använder ser det naturligtvis lite olika
              ut. Sedan kan man göra en samlad bedömning.
            </seg>
          </u>
          <u>
            <seg>
              Sverige gick in i krisen med ett mycket gynnsamt läge. Vi hade
              haft en exceptionell period där den socialdemokratiska regeringen
              , efter att ha tagit över offentliga finanser i ett totalt moras
              1994, sanerade statsfinanserna samtidigt som man genomförde stora
              offensiva satsningar på till exempel utbildning, vuxenutbildning
              och högre utbildning, byggde ut universitet och högskolor och
              gjorde viktiga infrastrukturinvesteringar.
            </seg>
          </u>
          <u>
            <seg>
              Det gjorde att vi hade en låg statsskuld och ett mycket stort
              överskott i de offentliga finanserna när vi kom in i krisen .
              Den borgerliga regeringen ärvde statsfinanser i ett fantastiskt
              gott skick. Det var naturligtvis en fördel för Sverige när vi
              gick in i krisen. Den tidigare regeringen kunde då genomföra ofinansierade
              åtgärder utan att vi fick stora underskott i de offentliga finanserna.
            </seg>
          </u>
          <u>
            <seg>
              Det var bra att vi hade det utgångsläget när vi gick in i krisen.
              Det har naturligtvis hjälpt Sverige, och det gjorde att vi inte
              drabbades hårdare av krisen än vi gjorde.
            </seg>
          </u>
          <u>
            <seg>
              Om man tittar på krisförloppet som helhet och jämför Sverige
              med andra länder ser man tydligt att länder som Spanien, Italien,
              Grekland och Irland har haft betydligt tuffare krisförlopp än
              Sverige. Om man jämför med en del andra länder och beroende på
              vilka faktorer man tittar på ser man att Sverige i vissa fall
              har klarat sig lite bättre och i andra fall lite sämre.
            </seg>
          </u>
          <u>
            <seg>
              Sverige har för tillfället högre ungdomsarbetslöshet än många
              jämförbara länder. Den är till och med så hög att vi får krisstöd
              från EU i vissa regioner, och det är ändå ett EU där arbetslösheten
              är hög. Vi har mycket hög ungdomsarbetslöshet jämfört med många
              länder. Vi har också en arbetslöshet som ligger högre än i många
              jämförbara länder, till exempel Tyskland, Danmark och Holland.
            </seg>
          </u>
          <u>
            <seg>
              Vi har en statsskuld som ligger mycket bra till, inte så långt
              ifrån den nivå som rådde när den borgerliga regeringen tog över,
              vilket var en låg nivå. Den tidigare borgerliga regeringen sålde
              ut väldigt mycket statlig egendom, vilket förklarar en del av
              den sänkta statsskulden. Å andra sidan tog Riksbanken upp ett
              lån som verkade åt andra hållet.
            </seg>
          </u>
          <u>
            <seg>
              Om vi tittar på offentliga finanser och budgetunderskott ser
              vi att det finns flera länder i EU som för tillfället har större
              budgetunderskott än Sverige, men det finns också många länder
              som har ett mindre budgetunderskott än Sverige , till exempel
              Tyskland.
            </seg>
          </u>
          <u>
            <seg>
              Sysselsättningsgraden har i princip legat stilla och har inte
              ökat under den här tiden. Däremot har befolkningen vuxit. Produktivitetsutvecklingen
              har legat stilla, och välståndsökningen – bnp per capita – har
              inte stigit under de senaste åren.
            </seg>
          </u>
          <u>
            <seg>
              Det ser olika ut med olika mått. Där delar jag helt Fredrik Schultes
              uppfattning. Jag delar däremot inte Fredrik Schultes uppfattning
              att svensk ekonomi, tack vare den tidigare borgerliga regeringen,
              står helt unik i Europa för tillfället. Man har lyckats lite bättre
              på vissa områden och lite sämre på andra.
            </seg>
          </u>
          <note type="speaker">
            Anf. 35 FREDRIK SCHULTE (M):
          </note>
          <u>
            <seg>
              Herr talman! Man skulle kunna säga att Magdalena Andersson gör
              motsatsen till att plocka russinen ur kakan. Man skulle kunna
              säga att hon plockar hårstråna ur den mat som serveras.
            </seg>
          </u>
          <u>
            <seg>
              Hon försöker på alla sätt hitta de sämsta måtten för hur det
              går för Sverige och jämföra dem med de länder som med just de
              måtten har klarat sig bäst . Finansministern försöker p å det
              sättet måla upp en bild av att Sveriges ekonomiska utveckling
              nog inte har varit så bra, trots allt, därför att det passar hennes
              egen politiska beskrivning.
            </seg>
          </u>
          <u>
            <seg>
              Sedan stod Stefan Löfven på en presskonferens en dag, den 27
              december för att vara exakt, och sa att Sverige har en väldigt
              stark ekonomi. Det blir lite lustigt.
            </seg>
          </u>
          <u>
            <seg>
              Socialdemokraterna försöker systematiskt bildsätta att det inte
              går bra för Sverige, att Sverige har haft en ganska taskig utveckling,
              att det kanske har gått bra på vissa punkter men att utvecklingen
              sammantaget inte är så positiv och att det kanske har gått bra
              om man jämför med Grekland, Spanien och Italien men att det i
              övrigt inte har gått så bra.
            </seg>
          </u>
          <u>
            <seg>
              Det är den bildsättningen finansministern hela tiden försöker
              göra. Jag menar att den är ohederlig. Jag menar att den står i
              strid med det som Stefan Löfven sa på presskonferensen den 27
              december, nämligen att det går väldigt bra för svensk ekonomi
              i jämförelse med vår omvärld.
            </seg>
          </u>
          <u>
            <seg>
              Finansministern valde att inte ta upp alla andra länder i Västeuropa
              som vi har utvecklats bättre än på punkt efter punkt: Finland,
              Danmark, Österrike, Holland, Frankrike och Belgien. Det råder
              ingen tvekan om att Sverige är bland de länder i västvärlden som
              har lyckats absolut bäst.
            </seg>
          </u>
          <u>
            <seg>
              Bnp per capita i fasta priser har som sagt bara ökat med 1–2
              procent, men det är väldigt få länder i västvärlden som har sett
              någon större ökning om man använder samma mått. Danmark har till
              exempel sett ett tapp på nästan 4 ½ procent.
            </seg>
          </u>
          <u>
            <seg>
              Återigen: Magdalena Andersson väljer de små parametrar som talar
              till hennes fördel och rycker loss dem ur sitt sammanhang för
              att kunna bildsätta att alliansregeringens åtta år vid makten
              inte var särskilt väl utförda, medan Stefan Löfven i ett svagt
              ögonblick erkände att det faktiskt går väldigt bra för Sverige.
            </seg>
          </u>
          <u>
            <seg>
              Det kanske mest intressanta exemplet av alla är jobben. De senaste
              30 åren, sedan 1984, har en halv miljon jobb skapats . Det kan
              vem som helst kolla; det är bara att gå in på SCB:s hemsida –
              en halv miljon jobb. Av dessa har 360 000 skapats under de senaste
              åtta åren vid makten. Det säger något.
            </seg>
          </u>
          <u>
            <seg>
              Av de 500 000 jobb som har skapats de senaste 30 åren har 360
              000 tillkommit under de senaste åtta åren – detta i en tid med
              den värsta globala ekonomiska krisen sedan 30-talet. Det säger
              något.
            </seg>
          </u>
          <u>
            <seg>
              Det beror på att vi i Sverige har fört en politik som har uppmuntrat
              företagsklimat, som har uppmuntrat arbete. Nu får vi en regering
              som gör det direkt motsatta, som uppmuntrar bidragsberoende och
              försämrar förutsättningarna för att bedriva företag.
            </seg>
          </u>
          <note type="speaker">
            Anf. 36 Finansminister MAGDALENA ANDERSSON (S):
          </note>
          <u>
            <seg>
              Herr talman! Det är bra om Fredrik Schulte använder sig av hela
              citatet från statsministern. Det Stefan Löfven säger är att Sverige
              har en relativt stark ekonomi, och det är precis det vi har sagt
              hela tiden.
            </seg>
          </u>
          <u>
            <seg>
              Det finns vissa länder som vi har klarat oss mycket bättre än,
              medan vi jämfört med andra länder inte står riktigt lika starka.
              Du bör faktiskt i ärlighetens namn använda hela citatet. Det handlar
              om en relativt stark ekonomi, och det är precis vad jag har sagt
              hela tiden. Jag och Stefan Löfven är helt synkroniserade på det
              området.
            </seg>
          </u>
          <u>
            <seg>
              Du säger att jag använder några få variabler som passar mitt
              syfte. Men ursäkta, jag har pratat om statsskuld, budgetunderskott,
              ungdomsarbetslöshet, arbetslöshet, sysselsättningsgrad, produktivitetstillväxt
              och bnp per capita. Det är inte några få mått, utan det är en
              ganska bred palett av mått.
            </seg>
          </u>
          <u>
            <seg>
              Beträffande en del av de måtten har Sverige stått sig lite starkare,
              och beträffande andra mått har Sverige klarat sig lite sämre.
              Att säga att jag på ett oärligt sätt bara väljer mått som passar
              mig själv bra tycker jag verkligen är att ta i, utifrån den som
              jag tycker tämligen balanserade bedömning som jag gjorde, med
              en bred palett av mått.
            </seg>
          </u>
          <u>
            <seg>
              Jag är helt enig med Stefan Löfven : Sverige står relativt starkt,
              står sig relativt väl. Relativt vissa länder står vi oss väldigt
              väl, och relativt andra länder står vi oss lite sämre.
            </seg>
          </u>
          <u>
            <seg>
              Jag vill återigen påpeka att den ökade sysselsättningen inte
              beror på att sysselsättningsgraden, alltså andelen av befolkningen
              som jobbar, har ökat, utan det beror på att det har blivit fler
              invånare i Sverige, och det är ju väldigt bra.
            </seg>
          </u>
          <note type="speaker">
            Anf. 37 FREDRIK SCHULTE (M):
          </note>
          <u>
            <seg>
              Herr talman! Är Carolina Klüft en bra idrottare? Det finns en
              massa kvinnliga idrottare som är bättre på höjdhopp än vad Carolina
              Klüft är, det finns en massa idrottare som är bättre än Carolina
              Klüft på längdhopp och det finns en massa kvinnliga idrottare
              som är bättre än Carolina Klüft på att springa 100 meter.
            </seg>
          </u>
          <u>
            <seg>
              Men det Carolina Klüft kan – vilket gör henne till en unik idrottare,
              en av Sveriges mest framgångsrika idrottare – är att hon är väldigt
              bra och ligger i toppen i en väldig massa idrottsgrenar. Det är
              det som gör Carolina Klüft så bra. Individuellt i varje enskild
              punkt kanske hon inte är bäst, men sammantaget, i den breda paletten,
              är det få som matchar henne i att ha bredden.
            </seg>
          </u>
          <u>
            <seg>
              Det är just det som är mitt resonemang. Magdalena Andersson väljer
              ut ett mått och säger: Beträffande bnp per capita har Japan lyckats
              bättre. Men vänta nu, Japan har ju en ekonomisk kris av stora
              mått i termer av att ha en statsskuld som gör att landet närmar
              sig systemkollaps. USA har också haft lite bättre ekonomisk utveckling
              när man tittar på det måttet. Men de har klassklyftor av astronomiska
              mått.
            </seg>
          </u>
          <u>
            <seg>
              Det är just detta som är det oärliga i Magdalena Anderssons beskrivning:
              Hon plockar ut ett mått och jämför oss med något land som kanske
              är bättre än oss i det måttet, och sedan struntar hon i att det
              landet har en massa andra problem.
            </seg>
          </u>
          <u>
            <seg>
              Min poäng är att Sverige är som Carolina Klüft: Vi är väldigt
              bra beträffande nästan alla mått. Beträffande nästan alla mått
              är vi i topp. Gör man den sammanvägda bedömningen finns det inte
              många länder som tävlar med oss.
            </seg>
          </u>
          <note type="speaker">
            Anf. 38 Finansminister MAGDALENA ANDERSSON (S):
          </note>
          <u>
            <seg>
              Herr talman! Fredrik Schulte tycker att den tidigare borgerliga
              regeringen är bäst i världen och att Sverige är bäst i världen.
              Jag delar inte den uppfattningen. Jag tycker att det finns jättemycket
              i Sverige som kan förbättras, och vi är inte i topp beträffande
              alla mått. Vi är inte i topp när det gäller ungdomsarbetslöshet
              och arbetslöshet, till exempel. Däremot har vi låg statsskuld,
              vilket i huvudsak beror på att den tidigare socialdemokratiska
              regeringen betalade av på statsskulden.
            </seg>
          </u>
          <u>
            <seg>
              Vi ligger bra till när det gäller sysselsättningsgrad, inte minst
              därför att vi har genomfört mycket offensiva reformer för att
              kvinnor ska kunna delta på arbetsmarknaden, förslag som utbyggd
              föräldraförsäkring, utbyggt dagis och maxtaxa på dagis. Vi ligger
              fantastiskt till när det gäller till exempel kvinnlig sysselsättning.
            </seg>
          </u>
          <u>
            <seg>
              Vi ligger inte i topp när det gäller allt. Vi ligger i topp beträffande
              några saker och ligger ganska dåligt till på andra områden.
            </seg>
          </u>
          <u>
            <seg>
              Ett område där vi ligger dåligt till, vilket kanske också var
              orsaken till att vi vann valet, är arbetslösheten, eftersom människor
              är väldigt otillfredsställda med den höga arbetslösheten och inte
              minst den höga ungdomsarbetslösheten. Här avser regeringen att
              sätta in stora och kraftfulla åtgärder för att komma till rätta
              med de problem som vi har inom det området.
            </seg>
          </u>
          <u>
            <seg>
              Medan Fredrik Schulte lutar sig tillbaka, är nöjd och tycker
              att Sverige är bäst i världen ser jag att det finns flera områden
              där vi behöver förbättra oss rejält. Det handlar om skolan, jobben,
              miljö- och klimatomställning och investeringar i infrastruktur
              och bostäder. Jag ser ett stort reformprogram som jag vill ta
              tag i. Och jag ser fram emot de synpunkter på det reformprogrammet
              som du säkert kommer att ha och fortsatta debatter framöver.
            </seg>
          </u>
          <u>
            <seg>
              Jag önskar nu Fredrik Schulte en trevlig sportlovsvecka.
            </seg>
          </u>
          <note>
            Överläggningen var härmed avslutad.
          </note>
          <note>
            § 10 Svar på interpellation 2014/15:262 om trängselskatt
          </note>
          <note type="speaker">
            Anf. 39 Finansminister MAGDALENA ANDERSSON (S):
          </note>
          <u>
            <seg>
              Fru talman! Jimmy Ståhl har frågat infrastrukturministern om
              hon kommer att verka för att resultatet i folkomröstningen angående
              trängselskatten respekteras och följs samt, om inte, när de boende
              och företagarna i Backa kan få undantag från trängselskattsbågarna
              17–21.
            </seg>
          </u>
          <u>
            <seg>
              Arbetet inom regeringen är så fördelat att det är jag som ska
              svara på interpellationen.
            </seg>
          </u>
          <u>
            <seg>
              Jag kan inledningsvis konstatera att trängselskatten är en statlig
              skatt som beslutats av Sveriges riksdag och regleras i lag. En
              ändring av lagen kan ske endast genom beslut av riksdagen.
            </seg>
          </u>
          <u>
            <seg>
              Göteborgs kommun höll den 14 september 2014 en kommunal folkomröstning
              om trängselskatten i Göteborg. Det ankommer på Göteborgs kommun
              att ta ställning till hur kommunen ska förhålla sig till resultatet
              från folkomröstningen.
            </seg>
          </u>
          <u>
            <seg>
              Det är viktigt att komma ihåg att trängselskatten i Göteborg
              ingår som en del av finansieringen av Västsvenska paketet. Regeringen
              förutsätter att ingångna avtal följs och att de stora satsningar
              på infrastruktur som ingår i avtalet därmed kan genomföras.
            </seg>
          </u>
          <u>
            <seg>
              Vad gäller frågan om trängselskatt i Backaområdet i Göteborg
              har regeringen tidigare anfört att det är angeläget att hitta
              en lösning på de problem som lyfts fram i hemställan från Göteborgs
              kommun och Trafikverket. Regeringen avser därför att återkomma
              med ett förslag till åtgärd för att lösa situationen. Frågan bereds
              för närvar ande inom R egeringskansliet. Jag har inte för avsikt
              att föregripa beredningen.
            </seg>
          </u>
          <note type="speaker">
            Anf. 40 JIMMY STÅHL (SD):
          </note>
          <u>
            <seg>
              Fru talman! Jag är glad att få svar på min fråga angående trängselskatten
              i Göteborg. Som ministern påtalade försökte jag få frågan ställd
              till infrastrukturministern, som även är Socialdemokraternas ordförande
              i Göteborg.
            </seg>
          </u>
          <u>
            <seg>
              Fru talman! Det finns ett stort missnöje bland invånarna med
              de styrande politikerna i Göteborg. Mutskandaler har skakat staden,
              och förtroendet för oss politiker sjunker. Sverigedemokraterna
              kan bara beklaga att Göteborg i folkmun kallas Muteborg – jag
              ska inte gå vidare in på varför.
            </seg>
          </u>
          <u>
            <seg>
              Infrastruktursatsningar i och runt Göteborg är mycket viktiga.
              Att de styrande har valt att inte satsa kontinuerligt är beklagligt
              i sig, men det är så det ser ut i dag.
            </seg>
          </u>
          <u>
            <seg>
              Jag kan förstå att man är ivrig att göra infrastruktursatsningar
              i Sveriges hamnstad nr 1. Men att ge sig in i stora projekt och
              fullständigt låsa sig i paket som innefattar stora projekt är
              oansvarigt.
            </seg>
          </u>
          <u>
            <seg>
              Den stora, klämmande punkten i paketen är Västlänken, med tåg
              som ska gå i ett U under Göteborg. Under byggtiden vänder projektet
              upp stora delar av staden under lång tid. Det finns bra och mycket
              billigare alternativ till Västlänken, där tågen dessutom slipper
              köra i ett U under marken. Lyft ut Västlänken ur paketet!
            </seg>
          </u>
          <u>
            <seg>
              Fru talman! Att få till en folkomröstning angående trängselskatten
              är inte lätt. Men en lokal kvällstidning tog tag i frågan och
              fick tillräckligt med röster för att få igenom en folkomröstning.
              En majoritet av göteborgarna vill avskaffa trängselskatten.
            </seg>
          </u>
          <u>
            <seg>
              Är det inte nu man bör bygga upp och återfå förtroendet genom
              att lyssna på väljarna och respektera folkomröstningen?
            </seg>
          </u>
          <u>
            <seg>
              Fru talman! Regeringen har tidigare ställt sig bakom grundidén
              om att boende och företagare i Backaområdet bör undantas från
              trängselskatt när de passerar betalstationerna 17–21.
            </seg>
          </u>
          <u>
            <seg>
              Här har vi ett annat dilemma. De boende i Backa väntar på undantaget
              fram till dess att trängselskatten är borttagen. I januari 2015
              borde undantaget varit infört. Jag har stor förståelse för att
              det har varit lite turbulent för regeringen som inte styrt med
              sin egen budget. Men nu är det hög tid att ge svar. Dra inte detta
              i långbänk genom utredning efter utredning.
            </seg>
          </u>
          <note type="speaker">
            Anf. 41 Finansminister MAGDALENA ANDERSSON (S):
          </note>
          <u>
            <seg>
              Fru talman! Regeringen har inte för avsikt att dra Backaundantaget
              i långbänk. Tvärtom jobbar vi intensivt på Finansdepartementet
              för att lösa de problem som boende och företag i Backa upplever
              med situationen i dag. När jag var i Göteborg under valrörelsen
              var jag tydlig med att vi vill se en lösning för Backaområdet.
            </seg>
          </u>
          <u>
            <seg>
              Problemet är att det förslag som har remitterats har fått omfattande
              remisskritik. Det är många tunga remissinstanser som kommer att
              jobba med detta som hade omfattande kritik mot det förslag som
              remitterades. Det gör att vi nu jobbar intensivt med att göra
              bearbetningar så att vi kan få fram ett förslag som är rättssäkert
              och funktionellt.
            </seg>
          </u>
          <u>
            <seg>
              Men jag an ser att det är viktigt för trängselskattens legitimitet
              att vi löser de problem som finns i Backa. Det är ett arbete som
              vi bedriver skyndsamt på departementet.
            </seg>
          </u>
          <u>
            <seg>
              Det är Göteborgs kommun som har genomfört folkomröstningen. Då
              är det naturligtvis också Göteborgs kommun som får ta hand om
              och förhålla sig till resultatet av folkomröstningen.
            </seg>
          </u>
          <u>
            <seg>
              Samtidigt ser jag från regeringens sida att det finns stora behov
              av infrastrukturinvesteringar i Göteborgsområdet och i Västsverige.
              Det avtal som finns mellan regionen och staten är centralt för
              att dessa viktiga investeringar ska kunna komma till stånd. Det
              handlar inte minst om att även hitta en järnvägslösning som är
              funktionell för Göteborgsregionen.
            </seg>
          </u>
          <note type="speaker">
            Anf. 42 JIMMY STÅHL (SD):
          </note>
          <u>
            <seg>
              Fru talman! Jag har kikat på lite andra lösningar när det gäller
              finansiering. Infrastrukturen är, som sagt var, jätteviktig. Ett
              stort flöde av gods måste till och från Göteborgs hamn. Göteborg
              har Nordens största hamn, och det är av största vikt att detta
              säkras med tåg, lastbil och annan trafik.
            </seg>
          </u>
          <u>
            <seg>
              Om man tar bort trängselskatten och väljer att lägga detta på
              skattesi ­ dan blir det ungefär 5 öre. Hade man i stället valt
              att lägga detta på regio ­ nen hade man fått en skattehöjning
              på ungefär 34 öre. Det tycker jag känns mycket mer rättvist än
              att man belägger bilisterna i Göteborg med trängsel ­ skatt, eftersom
              det är så många fler som får nytta av detta – gångtrafikanter,
              cyklister med flera.
            </seg>
          </u>
          <u>
            <seg>
              Jag hade gärna sett att man hade följt folkomröstningen. Jag
              är mycket väl medveten om att det är en lokal folkomröstning och
              att infrastrukturministern, som är verksam även i Göteborg, hade
              kunnat svara på detta. Hon sitter ju även i regeringen.
            </seg>
          </u>
          <note type="speaker">
            Anf. 43 BÖRJE VESTLUND (S):
          </note>
          <u>
            <seg>
              Fru talman! Jag har suttit några år i riksdagen och har bytt
              uppgifter några gånger. Jag började min tid i trafikutskottet.
            </seg>
          </u>
          <u>
            <seg>
              Det är nog första gången som jag hör kritik mot Västlänken i
              denna kammare. Möjligen har representanter från fru talmans parti
              någon gång framfört kritik, men oftast har då Göteborgsledamöter
              råskällt på ministrar om att man inte får detta på plats. Men
              det är första gången som jag hör detta resonemang om att Västlänken
              inte är nödvändig.
            </seg>
          </u>
          <u>
            <seg>
              Det finns två sätt att finansiera infrastruktur. Antingen finansierar
              man den via skattsedeln helt och hållet, eller också får de som
              använder infrastrukturen betala lite eller i vissa fall mycket.
              Vi har till exempel banavgifter på järnvägen. Det har jag inte
              hört någon protestera mot.
            </seg>
          </u>
          <u>
            <seg>
              När det gäller just skatter var Sverigedemokraternas argument
              för att inte lägga ned sina röster i samband med omröstningen
              om budgeten att det var så många skadliga skatter i vårt förslag
              till budget. Då blir det lite underligt att de säger att trängselskatten
              i Göteborg ska tas bort och att den inte behövs – den behövs visserligen
              på andra håll i landet – och att detta i stället ska finansieras
              via skattsedeln.
            </seg>
          </u>
          <u>
            <seg>
              Men nu får Sverigedemokraterna bestämma sig. Vad är det de egentligen
              vill i fråga om infrastrukturen?
            </seg>
          </u>
          <u>
            <seg>
              Jag vill ta upp en annan sak. När man gjorde det västsvenska
              paketet fanns det väldigt många intressenter – regionens politiker,
              näringslivet men även Göteborgs Hamn – som var väl införstådda
              med att man var tvungen att göra någonting och att detta var ett
              alternativ.
            </seg>
          </u>
          <u>
            <seg>
              Man klarar av att finansiera till exempel Förbifart Stockholm,
              i alla fall delar av den, via trängselskatter. Om man klarar detta
              i Stockholm tyckte man i Göteborg att man också skulle klara det.
              Jag har därför lite svårt att förstå argumentationen om att trängselskatter
              skulle skapa så mycket problem.
            </seg>
          </u>
          <u>
            <seg>
              När det gäller Backaområdet kan jag säga att vi hade samma problem
              när vi införde trängselskatt i Stockholm. Enligt ursprungsförslaget
              skulle man vid transporter mellan olika delar av Stockholms universitet
              ha kunnat drabbas av trängselskatt. Därför ändrades det lite grann,
              och det tog några månader innan det var på plats. Men vi fick
              det på plats därför att det uppenbarligen var ett fel i själva
              systemet.
            </seg>
          </u>
          <u>
            <seg>
              Men, som sagt var, man måste bestämma sig för hur man vill ha
              det med infrastrukturen och hur den ska finansieras. Vill man
              finansiera den via skattsedeln bör man nog också se till att det
              finns så pass mycket skatter att man kan finansiera infrastrukturen
              den vägen.
            </seg>
          </u>
          <note type="speaker">
            Anf. 44 Finansminister MAGDALENA ANDERSSON (S):
          </note>
          <u>
            <seg>
              Fru talman! Det finns en poäng med trängselskatt, utöver att
              man får in intäkter som kan finansiera infrastrukturinvesteringar,
              och det är att den också kan minska trängseln. Det har visat sig
              att trängselskatt har en positiv effekt på trängseln. Den gör
              att en del inte tar bilen utan i stället väljer kollektrafiken,
              vilket är oerhört bra för miljön. Där finns det en stor miljönytta
              med trängselskatten. Men trängselskatten gör också att trafiken
              kan utjämnas något under dagen, så att det blir något mindre trafik
              när det är väldigt många som ska ta sig till jobbet och lite mer
              trafik senare på dagen. Det finns alltså andra poänger med trängselskatt
              än den rena finansieringen.
            </seg>
          </u>
          <u>
            <seg>
              Det är någonting som kan vara positivt för Göteborg på samma
              sätt som det har varit positivt för Stockholm. Det finns nämligen
              ett stort behov av att minska biltrafiken och i stället gå över
              till mer miljövänliga sätt att ta sig till och från jobbet, till
              exempel med kollektivtrafik. Där finns goda möjligheter i Göteborg,
              inte minst med spårvagnarna.
            </seg>
          </u>
          <u>
            <seg>
              Vad gäller Västsvenska paketet i övrigt, vilket interpellanten
              tycks vara intresserad av att diskutera, är det Anna Johansson
              som är ansvarig i regeringen för infrastrukturen. Som interpellationen
              är ställd handlar den dock om skattefrågor, och det är jag som
              är ansvarig för dem.
            </seg>
          </u>
          <note type="speaker">
            Anf. 45 JIMMY STÅHL (SD):
          </note>
          <u>
            <seg>
              Fru talman! Jag tänkte inte tynga finansministern med mina frågor
              mer, utan jag tänkte faktiskt rikta min uppmärksamhet mot Börje
              Vestlund. Han var uppe och talade lite och hade tydligen inte
              hört talas om någon kritik mot Västlänken, vilket innebär att
              han troligtvis inte har lämnat kammaren så ofta. Kanske har han
              inte varit i Göteborgstrakten.
            </seg>
          </u>
          <u>
            <seg>
              Sedan var det även lite intressant att han nämnde Förbifart Stockholm.
              Regeringen var ju väldigt snabb med att stoppa det projektet,
              men trängselskatten har man ingen ambition att stoppa. Jag bara
              noterar att det var himla kul att få höra dig i talarstolen, Börje
              Vestlund.
            </seg>
          </u>
          <note type="speaker">
            Anf. 46 BÖRJE VESTLUND (S):
          </note>
          <u>
            <seg>
              Fru talman! Min ambition med att jämföra med Förbifart Stockholm
              gällde inte det eventuella stopp som har varit. Jag kan garantera
              Jimmy Ståhl att det under åren har varit ett antal stopp av detta,
              och det har inte alltid varit den socialdemokratiska regeringen
              som har stått för det utan även andra. Det har alltså varit lite
              av och till. Har man varit med länge i politiken vet man vad som
              har hänt, om minnet är gott.
            </seg>
          </u>
          <u>
            <seg>
              Det finns ett resonemang när det gäller Västsvenska länken där
              de västsvenska riksdagsledamöterna har krävt av regeringen att
              detta ska komma igång. Så har det varit under flera år, och dessutom
              under flera regeringar. Det gäller alltså inte bara de senaste
              åren, utan det är en debatt som har kommit och gått hela tiden.
              Jo då, det finns alltid kritik. Men man har varit ganska överens
              från politiken, från näringslivet och från de parter som är inblandade
              i det här, exempelvis Göteborgs hamn med flera.
            </seg>
          </u>
          <u>
            <seg>
              Har jag varit i Göteborg? Jag satt i näringsutskottet innan jag
              kom till finansen, och jag kan säga följande: Är det med något
              utskott man får åka runt i landet är det med näringsutskottet.
              Jag var i Göteborg åtminstone tre gånger under förra mandatperioden.
              Det behöver Jimmy Ståhl alltså inte vara orolig för.
            </seg>
          </u>
          <note type="speaker">
            Anf. 47 Finansminister MAGDALENA ANDERSSON (S):
          </note>
          <u>
            <seg>
              Fru talman! Väl fungerande infrastruktur är viktigt i hela landet
              men kanske inte minst i Göteborgsregionen, där en viktig del av
              den svenska tillverkningsindustrin finns. Möjligheterna för varor
              att ta sig in till de stora fabrikerna i Göteborg är viktig, liksom
              möjligheterna för företagen i Göteborg att få sina varor transporterade
              vidare. Det är också en viktig arbetsmarknadsregion med ökad pendling
              inom regionen, och därför är det viktigt att det finns väl fungerande
              infrastrukturlösningar.
            </seg>
          </u>
          <u>
            <seg>
              Därför är detta paket, som innehåller stora såväl väg- och järnvägs-
              som kollektivtrafiklösningar – och en trängselskattelösning för
              att få ihop det – ett viktigt paket för att säkra de långsiktiga
              tillväxtförutsättningarna för Göteborgsregionen. Det är viktigt
              inte bara för Göteborg utan innebär otroligt viktiga exportinkomster
              för hela Sverige. Göteborg är centralt för den svenska tillväxten
              och den svenska ekonomin.
            </seg>
          </u>
          <u>
            <seg>
              En del av trängselskatten som har fått mycket kritik är Backaundantaget,
              och det är regeringens avsikt att så snart som möjligt komma tillbaka
              med ett förslag om Backa. Det gör vi så fort vi har bearbetat
              den ganska kraftiga kritik som fanns i delar av det undantag som
              gick ut på remiss.
            </seg>
          </u>
          <note>
            Överläggningen var härmed avslutad.
          </note>
          <note>
            § 11 Svar på interpellation 2014/15:266 om ideella sektorns möjlighet
            att verka i Sverige
          </note>
          <note type="speaker">
            Anf. 48 Finansminister MAGDALENA ANDERSSON (S):
          </note>
          <u>
            <seg>
              Fru talman! Mikael Oscarsson har frågat mig dels om jag avser
              att kompensera för vad avdragsgilla gåvor genererar i ekonomiska
              medel till ideella organisationer genom ökade statsbidrag, dels
              om jag avser att ändra lagstiftningen så att second hand-verksamheten
              får långsiktiga hållbara villkor.
            </seg>
          </u>
          <u>
            <seg>
              De ideella organisationernas verksamhet är mycket värdefull.
              Jag har flera gånger uttalat att det är viktigt att dessa organisationer
              främjas. Min ambition är att säkerställa att det finns goda förutsättningar
              för ideella organisationer. Detta gäller inte minst möjligheterna
              att skapa intäkter, exempelvis genom second hand-försäljning.
            </seg>
          </u>
          <u>
            <seg>
              Inom Finansdepartementet pågår nu ett arbete med att analysera
              hur den uppkomna situationen med moms på second hand-verksamhet
              för de ideella föreningarna kan lösas så att deras verksamhet
              främjas på bästa möjliga sätt. Förslaget att slopa skattereduktionen
              för gåvor är ute på remiss till den 13 april 2015. Svaren ska
              i vanlig ordning beredas och analyseras inom Regeringskansliet.
              Jag har inte för avsikt att föregripa beredningen.
            </seg>
          </u>
          <note type="speaker">
            Anf. 49 MIKAEL OSCARSSON (KD):
          </note>
          <u>
            <seg>
              Fru talman! Jag tackar finansministern för svaret.
            </seg>
          </u>
          <u>
            <seg>
              Om jag säger Stockholms Stadsmission, Frälsningsarmén, Hjärt-Lungfonden,
              PMU, Erikshjälpen, Cancerfonden eller Läkarmissionen tror jag
              att väldigt många svenskar med mig får varma känslor. Det ideella
              samhället och de positiva värden som skapas där är av oerhörd
              vikt. Det handlar om medmänsklighet, relationer, frivilligt engagemang
              och ömsesidig hjälp. Ett varmt samhälle är helt beroende av detta.
              Därför är jag personligen och mitt parti Kristdemokraterna mycket
              engagerade i den ideella sektorns möjligheter att verka, och därför
              har vi varit på tå för att hitta sätt att förbättra för den ideella
              sektorn.
            </seg>
          </u>
          <u>
            <seg>
              Avdragsgilla gåvor är inget nytt i kammaren; det har faktiskt
              debatterats i Sveriges riksdag sedan 1952. Det tog 60 år innan
              det infördes i Sverige 2012, och då hade vi blivit omkörda av
              nästan alla andra länder – vi var det näst sista landet i Europa
              att införa det. De avdragsgilla gåvorna har blivit en succé. I
              dag är det 73 organisationer som är verksamma inom forskning och
              hjälpverksamhet som är godkända.
            </seg>
          </u>
          <u>
            <seg>
              År 2013 var det 761 000 personer, alltså nästan var tionde svensk,
              som gjorde avdrag för detta. De människorna skänkte enligt Skatteverket
              1,3 miljarder. Det kostade Skatteverket 220 miljoner, så det var
              en bra utväxling i detta. Nu säger man att man kommer att spara
              250 miljoner om man slopar detta. Visst, det är en skattevinst,
              men det blir en oändligt mycket större förlust för de 73 organisationer
              som gör sådana insatser.
            </seg>
          </u>
          <u>
            <seg>
              För mig och för många av det ideella Sveriges representanter
              är den socialdemokratiska och miljöpartistiska regeringens hållning
              ofattbar. I andra länder har man inte rört detta när man har tillträtt.
              Varför denna ovilja? Varför denna misstänksamhet mot den ideella
              sektorn? Varför försvaga dess ekonomi? Det är lätt att säga hur
              viktig den ideella sektorn är, men om vi inte öppnar plånboken
              och möjliggör för den att få ökade intäkter hjälper det inte mycket.
            </seg>
          </u>
          <u>
            <seg>
              Nu är det inte nog med det, för från den 1 januari i år har Skatteverket
              begärt att i princip alla ideella organisationer som sysslar med
              second hand ska momsregistreras. Ideell Second Hand är ett samarbete
              mellan organisationer som tillsammans har över 400 butiker. De
              samlar varje år in 200 miljoner kronor till människor i socialt
              utsatta situationer, och de samlar in 22 000 ton textilier som
              annars hamnar i soporna.
            </seg>
          </u>
          <u>
            <seg>
              Momsbeläggningen skulle betyda att intäkterna minskar med 20
              procent. Det skulle betyda döden för verksamheten. Det skulle
              betyda att mycket av pengarna försvinner, och även arbetsmöjligheter
              för människor som är utanför arbetsmarknaden.
            </seg>
          </u>
          <u>
            <seg>
              Finansministern sa i Rapport häromkvällen att statskassan inte
              vill ha de här pengarna, och det är bra. Men då vill jag veta
              på vilket sätt det här ska ske. Och varför då inte ändra inställning
              också när det gäller avdragsgilla gåvor?
            </seg>
          </u>
          <note type="speaker">
            Anf. 50 FINN BENGTSSON (M):
          </note>
          <u>
            <seg>
              Fru talman! Jag vill börja med att tacka Mikael Oscarsson för
              en mycket viktig interpellation och också tacka för det korta
              svar som har avgivits av finansministern, som avvaktar en utredning
              som hon får i april.
            </seg>
          </u>
          <u>
            <seg>
              Den här frågan är intressant av många skäl. I svaret från finansministern
              välkomnas ett samarbete med de ideella föreningarna. Sanningen
              är den att under alla de många år som Socialdemokraterna regerade
              var inte den ideella sektorn särskilt uppmärksammad. Det var först
              när alliansregeringen tillträdde och med statsrådet Nyamko Sabuni
              som man gjorde en ansats till att ha en principöverenskommelse
              mellan staten, Sveriges Kommuner och Landsting och den ideella
              sektorn. Det var en intresseyttring för att värdera upp den ideella
              sektorns betydelse. I efterförloppet till detta är det naturligt
              att man går in och stöder den ideella sektorn på olika sätt.
            </seg>
          </u>
          <u>
            <seg>
              Här finns det dock, fru talman, en ideologisk ovilja från socialdemokratin
              som inte riktigt kommer fram i svaret från finansministern. Men
              det är helt uppenbart att den ideella sektorn skaver ideologiskt
              hos Socialdemokraterna. På klassiskt vänstermanér vill man gärna
              att allting ska drivas av stat, kommuner eller landsting från
              politiskt håll. Civilsamhället och därmed de ideella krafterna
              är på något sätt något knappt nödvändigt ont för socialdemokratin.
              Det visar sig väldigt tydligt när man nu har frågan om momsbeläggning
              uppe.
            </seg>
          </u>
          <u>
            <seg>
              Jag vill också tacka Kristdemokraterna för att de som parti inom
              Alliansen har drivit frågan om avdragsrätt för gåvor. Men sett
              ur ett moderat perspektiv vill jag gärna lägga till en annan aspekt.
              Det är säkert välkommet att gåvogivare får en avdragsrätt, såsom
              det finns i de flesta civiliserade länder som har en stark civil
              sektor, det vill säga ideell sektor. Men man måste också lägga
              in aspekten hur man ser på skattesystemet. För Moderaterna är
              det väsentligt att sänka skatter på lönearbete och ge arbetsgivare
              rimliga möjligheter att anställa. Det är dels för att få igång
              företag, inte minst med inriktning på de unga, dels för att löntagare
              ska få mer i plånboken att disponera, kanske för att bidra till
              den ideella sektorn.
            </seg>
          </u>
          <u>
            <seg>
              Det här är en värderingsgrund som Socialdemokraterna försöker
              att ta sig bort ifrån i debatten. Man fokuserar bara på att skattesänkningar
              när det gäller lönearbete skulle vara någonting som skapar jobb.
              Visst, det skapar jobb. Det har otvetydigt visat sig att våra
              jobbskatteavdrag har givit massor av fler anställningar, och det
              är därför som Socialdemokraterna behåller jobbskatteavdragen som
              de själva inte förmår att genomföra. Men vikten av ytterligare
              skattesänkningar och ytterligare lättnader för arbetsgivare gör
              att företag kommer igång som kan ge gåvor med de resurser de har.
              Det finns också en möjlighet för dem som behåller mer i sin plånbok
              när de arbetar att välja att stödja den ideella sektorn.
            </seg>
          </u>
          <u>
            <seg>
              Det finns alltså ur ett alliansperspektiv en rad olika åtgärder
              som ger praktiskt stöd till den ideella sektorn. Finansministern
              avvaktar nu en utredning för att sedan, kan jag misstänka, begrava
              den i ett mycket osäkert stöd till den ideella sektorn.
            </seg>
          </u>
          <u>
            <seg>
              Slutligen, fru talman, berör en viktig del av den här diskussionen
              också det som vi kallar vinster i välfärden, som är en mycket
              het potatis för inte minst Socialdemokraterna att hantera. Att
              man ska kunna bedriva verksamhet i välfärden utan att ha vinstdrivande
              företag är naturligtvis nonsens. Man talar om aktiebolag med särskild
              vinstbegränsning. Det kommer inte att existera. Däremot är det
              så att många av de ideella organisationerna, inte minst Stadsmissionen
              som Mikael Oscarsson nämner i sin interpellation, skulle kunna
              konkurrera på den här marknaden om de hade tillräckligt med resurser
              mot de stora drakarna. Då är just de gåvor som ges till Stadsmissionen
              oerhört värdefulla. Ska de nu dräneras med en momsbeläggning kommer
              detta inte att lyckas.
            </seg>
          </u>
          <u>
            <seg>
              Min fråga till finansministern är: Hur värnar man egentligen
              att den ideella sektorn kan överleva på rimliga villkor?
            </seg>
          </u>
          <note type="speaker">
            Anf. 51 Finansminister MAGDALENA ANDERSSON (S):
          </note>
          <u>
            <seg>
              Fru talman! När man lyssnar på Finn Bengtsson skulle man kunna
              få intrycket av att regeringen har gjort någon förändring som
              har orsakat momsbeläggningen på den ideella sektorn. Så är det
              inte alls.
            </seg>
          </u>
          <u>
            <seg>
              Det finns en lagstiftning i botten. Sedan har det kommit en lagstiftning
              som för övrigt inte ändrats under åtta år av borgerligt regeringsinnehav.
              Därefter har det kommit en dom från Högsta förvaltningsdomstolen
              i ett ärende. Skatteverket har sedan tolkat domen och gjort bedömningen
              att second hand-verksamhet som har öppet mer än 24 timmar i veckan
              bör vara momspliktig. Detta är ingenting som regeringen har haft
              någonting att göra med över huvud taget. Detta är inget regeringsbeslut.
            </seg>
          </u>
          <u>
            <seg>
              Däremot har jag varit tydlig med att jag vill lösa den här situationen,
              för jag tycker att den är olycklig. Anledningen är att det är
              en väldigt viktig verksamhet som drivs av de ideella organisationerna.
              De gör ett viktigt socialt arbete. Inte minst för många av de
              personer som står lite längre från arbetsmarknaden är det här
              en verksamhet som kan ge möjlighet att få ett första fotsteg in
              på arbetsmarknaden. Därför arbetar vi nu mycket intensivt på Finansdepartementet
              för att lösa den här momsfrågan. Jag har varit tydlig med att
              jag vill att den ska lösas. Vi jobbar oerhört intensivt med frågan.
              Det har aldrig varit regeringens avsikt att vi ska få in de här
              momsintäkterna till statskassan. Tvärtom tycker vi att det är
              viktigt att de finns kvar i den här verksamheten.
            </seg>
          </u>
          <u>
            <seg>
              Finn Bengtsson säger att han tror att det är något ideologiskt
              som skaver hos Socialdemokraterna vad gäller ideell verksamhet.
              Det är något av det mer märkliga jag har hört – jag vet inte vilka
              omständigheter Finn Bengtsson befunnit sig i – för så är det naturligtvis
              inte alls.
            </seg>
          </u>
          <u>
            <seg>
              Den ideella verksamheten och civilsamhället över huvud taget
              är en central del av samhället som helhet och bedriver en otroligt
              viktig verksamhet. Även arbetarrörelsen är ju sprungen ur en ideell
              organisation som också i arbetarrörelsens linda var en viktig
              del av civilsamhället. Man tar tag i saker och löser dem på ideell
              basis.
            </seg>
          </u>
          <u>
            <seg>
              Vi jobbar just nu oerhört intensivt med att lösa momsfrågan.
              Vi tittar på olika varianter. Det är inte helt okomplicerat. Om
              det hade varit en rent svensk lagstiftning skulle vi lätt kunna
              göra förändringar. Problemet är att momsen är helt reglerad från
              Bryssel; det är en ren EU-lagstiftning. Därför måste vi hitta
              en lösning som är förenlig med EU-lagstiftningen, som säger att
              ideell verksamhet kan vara momsbefriad om den inte konkurrerar
              med kommersiell verksamhet. Det är den lagstiftningen som vi måste
              ha i botten och hålla oss till när vi nu försöker lösa den här
              frågan. Och det gör vi mycket intensivt, för vi har ingen önskan
              att den här verksamheten ska vara momsbelagd.
            </seg>
          </u>
          <u>
            <seg>
              Vad gäller en helt separat fråga, nämligen avdragsrätten för
              gåvor till ideella föreningar, är det regeringens uppfattning
              att det är ett mycket märkligt system. På Mikael Oscarsson låter
              det som att det inte skänktes några pengar innan avdragsrätten
              fanns och att människor inte skulle skänka pengar längre om avdragsrätten
              togs bort. Så är det naturligtvis inte, utan svenska folket är
              generöst och har givit stora bidrag till de här organisationerna
              och kommer naturligtvis att fortsätta att göra det även om det
              inte finns en avdragsrätt i botten.
            </seg>
          </u>
          <u>
            <seg>
              Däremot handlar det om hur vi använder våra gemensamma skattemedel,
              och vi har andra förslag på hur man ska använda skattemedel. Vi
              tycker att det är konstigt om användningen av skattemedel ska
              bero på hur enskilda personer skänker pengar.
            </seg>
          </u>
          <note type="speaker">
            Anf. 52 MIKAEL OSCARSSON (KD):
          </note>
          <u>
            <seg>
              Fru talman! Först och främst är det helt enkelt rimligt att de
              pengar som går till att hjälpa behövande eller till forskning
              beskattas lindrigare än annat kapital. Det ligger en tydlig värdering
              i detta. Samhället är större än såväl stat som kapital, och engagemang
              och bidrag till det civila samhället ska gynnas.
            </seg>
          </u>
          <u>
            <seg>
              Fru talman! Det är ett märkligt uttalande att skälet till att
              man skulle ta bort avdragsrätten för gåvor skulle vara att det
              ökar den ideella sektorns beroende av enskilda personers vilja
              att bidra. Jag tycker att det låter som en stor brist på förståelse
              för hur den ideella sektorn fungerar.
            </seg>
          </u>
          <u>
            <seg>
              Ideella organisationer är beroende av enskilda personers vilja
              att bidra med tid och med pengar. Detta är ju ett av frivilligsektorns
              särdrag.
            </seg>
          </u>
          <u>
            <seg>
              Det är viktigt att se hur det här slår i verkligheten. Därför
              har jag skickat ett brev till de största ideella organisationerna
              och frågat dem: Hur slår detta med avdragsgilla gåvor?
            </seg>
          </u>
          <u>
            <seg>
              I mitt förra anförande räknade jag upp en rad organisationer
              som allihop är godkända som mottagare för avdragsgilla gåvor.
              Låt mig ta exemplet Stockholms Stadsmission. Jag frågade hur mycket
              skattereduktionen betytt för Stockholms Stadsmission sedan den
              infördes 2012. Man svarade att man har ökat insamlingen från privatpersoner
              från 20 miljoner kronor 2011 till 35 miljoner kronor 2014. Man
              uppskattar att avdragsgilla gåvor har varit en stor del i detta.
            </seg>
          </u>
          <u>
            <seg>
              På min fråga om man sett nya mönster svarade man att antalet
              givare som gav minst 2 000 kronor under året ökade med 160 procent
              mellan 2011 och 2014 och att antalet månadsgivare som gav via
              autogiro ökade med 92 procent under denna tid.
            </seg>
          </u>
          <u>
            <seg>
              Jag frågade om man såg några brister med denna reform. Man svarade
              att det vore önskvärt att givarna fick göra avdrag för mer än
              1 500 kronor per år.
            </seg>
          </u>
          <u>
            <seg>
              Att det är för lite är den främsta synpunkten jag hört. Men det
              går lätt att avhjälpa, eller hur, finansministern?
            </seg>
          </u>
          <u>
            <seg>
              Jag ställde även en framtidsfråga om man såg det som angeläget
              att skattereduktionen får leva kvar. Så här kommenterade Stockholms
              Stads ­ mission och många av de 72 organisationerna det: Ja, det
              känns mycket angeläget. Vi märker också att många givare är intresserade
              av skatte ­ reduktionen. Vi befarar att givandet kommer att minska
              om skattereduk ­ tionen avskaffas.
            </seg>
          </u>
          <u>
            <seg>
              Jag frågade vidare vad som händer om regeringen inte gör något
              med momsen. Man räknade då upp vilka otroligt negativa konsekvenser
              det skulle få och hur många människor som skulle drabbas.
            </seg>
          </u>
          <u>
            <seg>
              Vad gäller lösningen på momsfrågan kan man göra som i Storbritannien
              och helt strunta i momsen. Så var det förut i Sverige. Man kan
              också tänka sig en låg moms eller en vinstmarginalbeskattning.
              Det vore intressant att höra finansministerns tankar om detta.
            </seg>
          </u>
          <u>
            <seg>
              Och så min fråga: Om man är så dum så att man avskaffar något
              så viktigt som avdragsgilla gåvor, hur tänker regeringen och finansministern
              kompensera dessa organisationer ekonomiskt så att människor inte
              blir lidande?
            </seg>
          </u>
          <note type="speaker">
            Anf. 53 FINN BENGTSSON (M):
          </note>
          <u>
            <seg>
              Fru talman! Finansminister Magdalena Andersson må vara en mycket
              reformerad socialist. Jag är dock tveksam till att det finns ett
              stöd inom partiets vänsterflygel och inom Vänsterpartiet för det
              hon uttalar i sitt svar om att den ideella sektorn ska hyllas
              och hedras för de uppdrag den gör i samhället.
            </seg>
          </u>
          <u>
            <seg>
              Det viktiga med denna reflexion är att när Magdalena Andersson
              ska ta fram en budget är hon beroende av sitt parti inklusive
              vänsterflygeln och tyvärr även av Vänsterpartiet. Därför är jag
              bekymrad över vad detta kommer att mynna ut i.
            </seg>
          </u>
          <u>
            <seg>
              Jag kommer noga att följa det som finansministern säger i sitt
              interpellationssvar, nämligen att hon efter det att utredningen
              har lämnats verkligen ska se hur man kan stödja den ideella sektorn.
            </seg>
          </u>
          <u>
            <seg>
              Fru talman! Låt mig lyfta fram den så kallade elefanten i rummet,
              det vill säga hyckleriet från vänsterhåll när det gäller ideell
              sektor. Det är här det skaver. Under den makthegemoni som Socialdemokraterna
              hade under nästan 75 års tid, bland annat under 1970-talet när
              jag själv gick in i politiken, strök man i princip bort det civila
              samhället. Det fanns inte som resonemang, utan det civila samhället
              var likställt med staten. Staten var likvärdig med samhället.
            </seg>
          </u>
          <u>
            <seg>
              Det är först genom aktivitet från borgerligt håll och allianshåll
              som vi har återtagit insikten om att det finns ett samhälle som
              är större än staten och utanför det som är statens uppgifter.
              Det är ideologiskt viktigt att ha denna rågång. Staten har primäransvar
              för sådant som rikets säkerhet och att vi ska ha en rättskipning
              som är rättvis och lika för alla. Men när vi glider ut i de andra
              mer perifera områdena där den ideella sektorn gör stora insatser
              är frågan vad statens roll är. Den är definitivt inte att hindra
              den ideella sektorns utveckling utan snarare att stimulera den.
            </seg>
          </u>
          <u>
            <seg>
              Låt mig sammanfattningsvis tacka Mikael Oscarsson för en viktig
              väckarklocka genom denna interpellation. Vi följer noga hur finansministern
              utvecklar stödet till ideell sektor.
            </seg>
          </u>
          <note type="speaker">
            Anf. 54 BÖRJE VESTLUND (S):
          </note>
          <u>
            <seg>
              Fru talman! Det här med att den ideella sektorn gnager vet jag
              inte vad man har fått ifrån. Jag har varit med i partiet sedan
              70-talet, och jag har aldrig hört det. Tvärtom har jag alltid
              hört att vi har hyllat organisationer, folkrörelse och den ideella
              sektorn.
            </seg>
          </u>
          <u>
            <seg>
              De flesta socialdemokrater har ett ganska omfattande engagemang
              i olika typer av organisationer. Det kan vara allt från att vara
              med i den lokala idrottsföreningen till att leda förbund, vilket
              jag gör.
            </seg>
          </u>
          <u>
            <seg>
              Jag har aldrig någonsin upplevt att vi har varit emot detta.
              Jag har jobbat ideellt sedan jag var 15 år och hoppas kunna göra
              det resten av mitt liv.
            </seg>
          </u>
          <u>
            <seg>
              Efter att några av handikappförbunden hade haft lite tjafs med
              moms ­ hantering och arbetsgivaravgiftshantering fick jag i uppdrag
              att utreda skattesituationen för den ideella sektorn. Det visade
              sig lite förvånande att Sverige ligger mycket bra till. I princip
              är de ideella allmännyttiga organi ­ sationerna, vilket är de
              allra flesta organisationer, skattebefriade. De finns lite sällskapsföreningar
              och annat som inte omfattas av detta, men ingen av oss i kammaren
              skulle nog drömma om att just den typen av organisa ­ tioner inte
              skulle vara skattebefriade.
            </seg>
          </u>
          <u>
            <seg>
              Den ideella sektorn betalar arbetsgivaravgifter, precis som alla
              andra. Men vi ska komma ihåg att i den ideella sektorn är det
              många som har lönebidrag och som på olika sätt får ersättning
              från samhället.
            </seg>
          </u>
          <u>
            <seg>
              Moms är en speciell historia. Man måste bedriva verksamhet som
              mer eller mindre är näringsverksamhet. Det finns tydliga prejudikat
              från tidigare Regeringsrätten.
            </seg>
          </u>
          <u>
            <seg>
              Storbritannien togs här som exempel på något bra. Storbritannien
              är det land som sticker ut i Europa, för de har perspektivet att
              det ska vara välgörenhet för att man få skattebefrielse. De sticker
              ut helt i förhållande till nästan alla andra västeuropeiska länder.
              Jag har inte jämfört med öststatsländerna men med de flesta västeuropeiska
              länder, och det är ingen tvekan om att Storbritannien sticker
              ut i detta avseende.
            </seg>
          </u>
          <u>
            <seg>
              Nej, det gnager inte på oss socialdemokrater. Jag ska inte tala
              för Vänsterpartiet, men jag tror inte att de heller har den uppfattningen.
              Det är rent nonsens. Det måste vara ett påhitt som Finn Bengtsson
              har drömt ihop på sin kammare. Jag har aldrig hört detta förut.
            </seg>
          </u>
          <note type="speaker">
            Anf. 55 Finansminister MAGDALENA ANDERSSON (S):
          </note>
          <u>
            <seg>
              Fru talman! Hur ska vi lösa momsfrågan? Jag var i skatteutskottet
              i går, och till min glädje var det stor uppslutning för min linje
              att vi behöver lösa detta skyndsamt. Det var ett mycket bra möte.
              Jag kände att jag hade starkt stöd från ledamöterna i såväl de
              borgerliga partierna som Vänsterpartiet för att regeringen ska
              försöka lösa detta skyndsamt och återkomma till riksdagen så fort
              det bara går.
            </seg>
          </u>
          <u>
            <seg>
              Problemet är, som jag sade tidigare, att det finns en EU-lagstiftning
              i botten, och vi måste förhålla oss till den. Det spår vi jobbar
              med i första hand är att dessa föreningar inte ska behöva betala
              moms och att vi kan lösa det på det sättet. Om det inte går får
              vi se på vilka andra vägar det går att kompensera dem. Jag har
              varit tydlig och sagt att detta inte är skatteintäkter som vi
              från regeringens sida på något sätt har bett om att få. Det är
              resurser som vi tycker ska stanna kvar i sektorn. Den är viktig
              och driver ett mycket viktigt socialt arbete.
            </seg>
          </u>
          <u>
            <seg>
              Jag sade också i skatteutskottet i går att det inte kommer att
              bli mindre viktigt när vi nu går in i en period när det flyttar
              ganska många människor till Sverige. Där kommer den ideella sektorn
              att kunna göra stora insatser för att stödja människor som nyligen
              har flyttat till Sverige att komma in i det svenska samhället.
              Det gäller både i form av ett första fotsteg in på arbetsmarknaden
              men också att ha möjlighet att delta i form av mentorsprogram,
              stödfamiljer eller annat.
            </seg>
          </u>
          <u>
            <seg>
              Jag tror att det finns ett gemensamt intresse från de borgerliga
              partierna och från regeringens sida att se till att vi kan använda
              de kontakter vi har med civilsamhället för att kunna få det att
              samverka i den mycket viktiga arbetsuppgiften under de kommande
              åren.
            </seg>
          </u>
          <u>
            <seg>
              Vad gäller avdragsrätten för gåvor är det regeringens uppfattning
              att det blir väldigt konstigt. Vi avsätter skatteresurser. Det
              blir väldigt konstigt om hur de medlen fördelas mellan organisationer
              beror på vilken förmåga som organisationer har att hitta sponsorer
              som har råd att ge stora bidrag till organisationen. Det är inte
              ett förnuftigt sätt att använda skattemedel. De bör fördelas utifrån
              politisk prioritering snarare än utifrån hur organisationer förmår
              att hitta personer som kan skänka pengar till dem.
            </seg>
          </u>
          <u>
            <seg>
              Däremot är det oerhört viktigt att privatpersoner bidrar till
              civilsamhället i form av gåvor. Det har de gjort i stor utsträckning
              även innan detta avdrag infördes. Jag är helt övertygad om att
              svenska folket kommer att fortsätta att vara generöst även om
              avdraget avskaffas. Jag tror inte det svenska folkets generositet
              är avhängigt av en skattelättnad på det sätt som det lät lite
              från interpellanten.
            </seg>
          </u>
          <note type="speaker">
            Anf. 56 MIKAEL OSCARSSON (KD):
          </note>
          <u>
            <seg>
              Fru talman! Tack för svaret. Det skorrar en aning falskt. Å ena
              sidan hör vi finansministerns engagemang för den ideella sektorn.
              Men sedan avvisar hon kategoriskt någonting som har betytt så
              mycket för den ideella sektorn.
            </seg>
          </u>
          <u>
            <seg>
              Jag välkomnar engagemanget som nu har vaknat till liv för att
              komma till rätta med momsen. Det hade varit förödande om det hade
              fått fortgå. Men om man nu engagerar sig där, låt det engagemanget
              också finnas för den andra frågan.
            </seg>
          </u>
          <u>
            <seg>
              Sverige sticker ut. I Sverige får man göra avdrag för upp till
              6 000 kronor. Det betyder att man får 1 500 kronor tillbaka, och
              de flesta ger också bort den summan. I Norge började man med 6
              000 kronor men ökade det. I dag motsvarar det 13 300 kronor.
            </seg>
          </u>
          <u>
            <seg>
              I Danmark får man avdragsgillt ge upp till 17 500 kronor per
              år. I Estland är maxbeloppet 30 000 kronor. I Österrike och Belgien
              kan man om man vill ge bort 10 procent av sin inkomst. Tjänar
              man 400 000 kronor om året kan man avdragsgillt ge bort 40 000
              kronor.
            </seg>
          </u>
          <u>
            <seg>
              Det finns länder som Frankrike och Tyskland där det är ännu mer
              generöst. Det gäller också Italien och Storbritannien. Det är
              alldeles uppenbart att det är Sverige som sticker ut med de snålt
              tilltagna gåvoskatteavdragen som nu till på köpet ska tas bort.
            </seg>
          </u>
          <u>
            <seg>
              Det är tragiskt när man vet om att ledande miljöpartister före
              valet sa att man skulle utvidga som i Norge, där man kan ge till
              många fler organisationer avdragsgillt. Även socialdemokrater
              har varit inne på det.
            </seg>
          </u>
          <u>
            <seg>
              Det första man nu gör är att strypa detta. Det är mycket beklagansvärt.
              Jag vill fortfarande höra: Hur tänker finansministern se till
              att kompensera dessa organisationer om man framhärdar med att
              ta bort denna viktiga reform?
            </seg>
          </u>
          <note type="speaker">
            Anf. 57 BÖRJE VESTLUND (S):
          </note>
          <u>
            <seg>
              Fru talman! Ett av de största besvären för just den ideella sektorn
              och organisationerna som var under Alliansens tid var att man
              blev noggrannare med att granska bidrag. Jag ska inte säga någonting
              annat än att det var bra. Men det innebar också att man fick väldiga
              förseningar av sina utbetalningar.
            </seg>
          </u>
          <u>
            <seg>
              Jag talar då inte om de politiska ungdomsförbunden. De ska vi
              hålla hårt i. Det är absolut min uppfattning. Men det var stora
              organisationer som höll på att få säga upp all sin personal eftersom
              de helt enkelt inte hade eget kapital. Det är också en sak som
              hände under Alliansens tid.
            </seg>
          </u>
          <u>
            <seg>
              Låt mig avsluta med momsen. Oavsett vilken ambition vi än har
              när det gäller lagstiftning och vad vi tycker om den eller inte
              tycker om den får man från tid till annan ett domstolsutslag som
              vi inte hade räknat med när reglerna infördes. Då har man att
              ta ställning till hur man ska hantera det.
            </seg>
          </u>
          <u>
            <seg>
              Det förekommer mer eller mindre om inte varje månad så åtminstone
              varje år, törs jag påstå, att någon lagstiftning hanteras i den
              högsta instansen och att den kommer fram till någonting som man
              inte har tänkt sig. Sådant måste man hantera på det ena eller
              andra sättet.
            </seg>
          </u>
          <u>
            <seg>
              Man har angripit folkrörelser förut. Det är inte alltid Alliansen
              har reagerat direkt. Första gången diskussionen om idrottsorganisationer
              var uppe i EU-nämnden reagerade inte Alliansen särskilt mycket.
              Det var först när man fick en stor reaktion från idrottsrörelsen
              som den reagerade.
            </seg>
          </u>
          <note type="speaker">
            Anf. 58 Finansminister MAGDALENA ANDERSSON (S):
          </note>
          <u>
            <seg>
              Fru talman! Jag vill tacka för interpellationsdebatten. Det har
              varit en väldigt bra och klargörande debatt. Jag tackar för det
              engagemang som finns för den ideella sektorn från flera av riksdagens
              ledamöter. Det var också det engagemanget som jag mötte när jag
              var i skatteutskottet i dag. Det är väldigt bra att det finns
              en sådan bred uppslutning för den ideella sektorn.
            </seg>
          </u>
          <u>
            <seg>
              Den ideella sektorn är en viktig och central del av det svenska
              samhället. Jag har själv under hela mitt liv arbetat mycket i
              den ideella sektorn. Under min ungdom byggde vi till exempel upp
              ett ungdomens hus. Det var ungdomarna själva som startade en organisation
              och sedan har drivit ungdomens hus i ungdomsföreningens egen regi
              under alla år. Det finns fortfarande kvar.
            </seg>
          </u>
          <u>
            <seg>
              Det är för mig ett exempel på vilken styrka som finns i de ideella
              organisationerna och vilken styrka som kan lösgöras från ungdomar
              och andra i den ideella verksamheten. Det bedrivs väldigt mycket
              viktigt arbete inom de ideella organisationerna i Sverige. Det
              gäller i idrottsrörelsen, i kulturrörelsen och också i väldigt
              viktiga sociala verksamheter.
            </seg>
          </u>
          <u>
            <seg>
              Det sista jag vill är att de sociala verksamheter som finansieras
              av second hand-försäljning ska få sämre ekonomiska förutsättningar
              på grund av det domslut som kom från Högsta förvaltningsdomstolen.
              Det är en fråga som vi ska lösa. Jag ser fram emot att från regeringens
              sida kunna lösa den i brett samförstånd med allianspartierna och
              även med Vänsterpartiet. Det är ett arbete som jag ser fram emot
              under våren.
            </seg>
          </u>
          <u>
            <seg>
              Hur vi kommer att använda de resurser som eventuellt kommer att
              öka om och när avdraget för gåvor avskaffas kommer vi att återkomma
              till den dagen det blir verklighet.
            </seg>
          </u>
          <note>
            Överläggningen var härmed avslutad.
          </note>
          <note>
            § 12 Bordläggning
          </note>
          <note>
            Följande dokument anmäldes och bordlades:
          </note>
          <note>
            Redogörelser
          </note>
          <note>
            2014/ 15:PN 1 Verksamhetsredogörelse Partibidragsnämnden 2014
          </note>
          <note>
            2014/ 15:RS 3 Redogörelse för verksamheten inom Interparlamentariska
            unionen (IPU) och den svenska delegationens arbete under 2014
          </note>
          <note>
            2014/ 15:RS 4 Redogörelse för verksamheten inom Parlamentariska
            församlingen för Unionen för Medelhavet PA- UfM ) och den svenska
            PA- UfM -delegationens arbete under 2014
          </note>
          <note>
            § 13 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 19 februari
          </note>
          <u>
            <seg>
              2014/15:311 Effektiv offentlig sektor som alternativ till höjda
              skatter på arbete
            </seg>
          </u>
          <note>
            av Niklas Wykman (M)
          </note>
          <note>
            till finansminister Magdalena Andersson (S)
          </note>
          <note>
            2014/15:312 Skatte- och kostnadshöjningar för svenskt lantbruk
          </note>
          <note>
            av Eskil Erlandsson (C)
          </note>
          <note>
            till statsrådet Sven-Erik Bucht (S)
          </note>
          <u>
            <seg>
              2014/15:313 Förtroendet för skattesystemet
            </seg>
          </u>
          <note>
            av Niklas Wykman (M)
          </note>
          <note>
            till finansminister Magdalena Andersson (S)
          </note>
          <note>
            2014/15:314 Kabinettsekreterarens besök i Moskva
          </note>
          <note>
            av Karin Enström (M)
          </note>
          <u>
            <seg>
              till utrikesminister Margot Wallström (S)
            </seg>
          </u>
          <note>
            2014/15:315 Agila kontrakt i offentlig sektor
          </note>
          <note>
            av Mathias Sundin (FP)
          </note>
          <note>
            till statsrådet Ardalan Shekarabi (S)
          </note>
          <note>
            2014/15:316 Jämställdhetsbonusen
          </note>
          <note>
            av Tina Ghasemi (M)
          </note>
          <note>
            till socialförsäkringsminister Annika Strandhäll (S)
          </note>
          <u>
            <seg>
              2014/15:317 Elområdesindelningen och dess negativa effekter för
              Sydsverige
            </seg>
          </u>
          <note>
            av Jonas Jacobsson Gjörtler (M)
          </note>
          <note>
            till statsrådet Ibrahim Baylan (S)
          </note>
          <u>
            <seg>
              2014/15:318 En effektivare rättskedja
            </seg>
          </u>
          <note>
            av Beatrice Ask (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2014/15:319 En effektiv kriminalvård och färre återfall
          </note>
          <note>
            av Beatrice Ask (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            § 14 Anmälan om frågor för skriftliga svar
          </note>
          <u>
            <seg>
              Följande frågor för skriftliga svar hade framställts:
            </seg>
          </u>
          <note>
            den 19 februari
          </note>
          <note>
            2014/15:241 Socialtjänstens ansvar för ensamkommande flyktingbarn
          </note>
          <note>
            av Barbro Westerholm (FP)
          </note>
          <note>
            till statsrådet Åsa Regnér (S)
          </note>
          <note>
            2014/15:242 Migrationsverkets ansvar för ensamkommande flyktingbarn
          </note>
          <note>
            av Emma Carlsson Löfdahl (FP)
          </note>
          <note>
            till justitie- och migrationsminister Morgan Johansson (S)
          </note>
          <note>
            2014/15:243 Polisens ansvar för försvunna barn
          </note>
          <note>
            av Johan Pehrson (FP)
          </note>
          <note>
            till statsrådet Anders Ygeman (S)
          </note>
          <note>
            2014/15:244 Användning av polisresurser
          </note>
          <note>
            av Beatrice Ask (M)
          </note>
          <note>
            till statsrådet Anders Ygeman (S)
          </note>
          <note>
            2014/15:245 Straffskärpning vid hatbrott
          </note>
          <note>
            av Roger Haddad (FP)
          </note>
          <note>
            till justitie- och migrationsminister Morgan Johansson (S)
          </note>
          <note>
            2014/15:246 Bullerregler för bostadsbyggande invid järnvägar
          </note>
          <note>
            av Ola Johansson (C)
          </note>
          <note>
            till statsrådet Mehmet Kaplan (MP)
          </note>
          <note>
            2014/15:247 Bankernas kontanthantering
          </note>
          <note>
            av Ulla Andersson (V)
          </note>
          <note>
            till statsrådet Per Bolund (MP)
          </note>
          <note>
            2014/15:248 Finska språkets ställning i Sverige som nationellt
            minoritetsspråk
          </note>
          <note>
            av Nina Lundström (FP)
          </note>
          <u>
            <seg>
              till statsminister Stefan Löfven (S)
            </seg>
          </u>
          <note>
            § 15 Kammaren åtskildes kl. 11.49.
          </note>
          <u>
            <seg>
              Förhandlingarna leddes
            </seg>
          </u>
          <note>
            av talmannen från sammanträdets början till och med § 9 anf.
            38 (delvis) och
          </note>
          <note>
            av tredje vice talmannen dä refter till sammanträdets slut.
          </note>
          <note>
            Vid protokollet
          </note>
          <note>
            CLAES MÅRTENSSON
          </note>
          <note>
            /Eva-Lena Ekman
          </note>
          <note>
            Innehållsförteckning
          </note>
          <note>
            § 1 Anmälan om fördröjda svar på interpellationer
          </note>
          <note>
            § 2 Anmälan om granskningsrapport
          </note>
          <note>
            § 3 Ärenden för hänvisning till utskott
          </note>
          <note>
            § 4 Svar på interpellation 2014/15:254 om vattendirektivets effekter
            för svenskt lantbruk
          </note>
          <note>
            Anf. 1 Klimat- och miljöminister ÅSA ROMSON (MP)
          </note>
          <note>
            Anf. 2 ANDERS FORSBERG (SD)
          </note>
          <note>
            Anf. 3 Klimat- och miljöminister ÅSA ROMSON (MP)
          </note>
          <note>
            Anf. 4 ANDERS FORSBERG (SD)
          </note>
          <note>
            Anf. 5 Klimat- och miljöminister ÅSA ROMSON (MP)
          </note>
          <note>
            Anf. 6 ANDERS FORSBERG (SD)
          </note>
          <note>
            Anf. 7 Klimat- och miljöminister ÅSA ROMSON (MP)
          </note>
          <note>
            § 5 Svar på interpellation 2014/15:279 om miljöskadliga subventioner
          </note>
          <note>
            Anf. 8 Klimat- och miljöminister ÅSA ROMSON (MP)
          </note>
          <note>
            Anf. 9 JENS HOLM (V)
          </note>
          <note>
            Anf. 10 Klimat- och miljöminister ÅSA ROMSON (MP)
          </note>
          <note>
            Anf. 11 JENS HOLM (V)
          </note>
          <note>
            Anf. 12 Klimat- och miljöminister ÅSA ROMSON (MP)
          </note>
          <note>
            Anf. 13 JENS HOLM (V)
          </note>
          <note>
            Anf. 14 Klimat- och miljöminister ÅSA ROMSON (MP)
          </note>
          <note>
            § 6 Svar på interpellation 2014/15:252
          </note>
          <note>
            § 7 Svar på interpellation 2014/15:231 om regeringens vilja att
            låna till bidragshöjningar
          </note>
          <note>
            Anf. 15 Finansminister MAGDALENA ANDERSSON (S)
          </note>
          <note>
            Anf. 16 FREDRIK SCHULTE (M)
          </note>
          <note>
            Anf. 17 Finansminister MAGDALENA ANDERSSON (S)
          </note>
          <note>
            Anf. 18 FREDRIK SCHULTE (M)
          </note>
          <note>
            Anf. 19 Finansminister MAGDALENA ANDERSSON (S)
          </note>
          <note>
            Anf. 20 TALMANNEN
          </note>
          <note>
            Anf. 21 FREDRIK SCHULTE (M)
          </note>
          <note>
            Anf. 22 Finansminister MAGDALENA ANDERSSON (S)
          </note>
          <note>
            § 8 Svar på interpellation 2014/15:232 om regeringens åtgärder
            och jobb i privata sektorn
          </note>
          <note>
            Anf. 23 Finansminister MAGDALENA ANDERSSON (S)
          </note>
          <note>
            Anf. 24 FREDRIK SCHULTE (M)
          </note>
          <note>
            Anf. 25 Finansminister MAGDALENA ANDERSSON (S)
          </note>
          <note>
            Anf. 26 FREDRIK SCHULTE (M)
          </note>
          <note>
            Anf. 27 BÖRJE VESTLUND (S)
          </note>
          <note>
            Anf. 28 Finansminister MAGDALENA ANDERSSON (S)
          </note>
          <note>
            Anf. 29 FREDRIK SCHULTE (M)
          </note>
          <note>
            Anf. 30 BÖRJE VESTLUND (S)
          </note>
          <note>
            Anf. 31 Finansminister MAGDALENA ANDERSSON (S)
          </note>
          <note>
            § 9 Svar på interpellation 2014/15:246 om olika uppfattningar
            i regeringen om tillståndet i svensk ekonomi
          </note>
          <note>
            Anf. 32 Finansminister MAGDALENA ANDERSSON (S)
          </note>
          <note>
            Anf. 33 FREDRIK SCHULTE (M)
          </note>
          <note>
            Anf. 34 Finansminister MAGDALENA ANDERSSON (S)
          </note>
          <note>
            Anf. 35 FREDRIK SCHULTE (M)
          </note>
          <note>
            Anf. 36 Finansminister MAGDALENA ANDERSSON (S)
          </note>
          <note>
            Anf. 37 FREDRIK SCHULTE (M)
          </note>
          <note>
            Anf. 38 Finansminister MAGDALENA ANDERSSON (S)
          </note>
          <note>
            § 10 Svar på interpellation 2014/15:262 om trängselskatt
          </note>
          <note>
            Anf. 39 Finansminister MAGDALENA ANDERSSON (S)
          </note>
          <note>
            Anf. 40 JIMMY STÅHL (SD)
          </note>
          <note>
            Anf. 41 Finansminister MAGDALENA ANDERSSON (S)
          </note>
          <note>
            Anf. 42 JIMMY STÅHL (SD)
          </note>
          <note>
            Anf. 43 BÖRJE VESTLUND (S)
          </note>
          <note>
            Anf. 44 Finansminister MAGDALENA ANDERSSON (S)
          </note>
          <note>
            Anf. 45 JIMMY STÅHL (SD)
          </note>
          <note>
            Anf. 46 BÖRJE VESTLUND (S)
          </note>
          <note>
            Anf. 47 Finansminister MAGDALENA ANDERSSON (S)
          </note>
          <note>
            § 11 Svar på interpellation 2014/15:266 om ideella sektorns möjlighet
            att verka i Sverige
          </note>
          <note>
            Anf. 48 Finansminister MAGDALENA ANDERSSON (S)
          </note>
          <note>
            Anf. 49 MIKAEL OSCARSSON (KD)
          </note>
          <note>
            Anf. 50 FINN BENGTSSON (M)
          </note>
          <note>
            Anf. 51 Finansminister MAGDALENA ANDERSSON (S)
          </note>
          <note>
            Anf. 52 MIKAEL OSCARSSON (KD)
          </note>
          <note>
            Anf. 53 FINN BENGTSSON (M)
          </note>
          <note>
            Anf. 54 BÖRJE VESTLUND (S)
          </note>
          <note>
            Anf. 55 Finansminister MAGDALENA ANDERSSON (S)
          </note>
          <note>
            Anf. 56 MIKAEL OSCARSSON (KD)
          </note>
          <note>
            Anf. 57 BÖRJE VESTLUND (S)
          </note>
          <note>
            Anf. 58 Finansminister MAGDALENA ANDERSSON (S)
          </note>
          <note>
            § 12 Bordläggning
          </note>
          <note>
            § 13 Anmälan om interpellationer
          </note>
          <note>
            § 14 Anmälan om frågor för skriftliga svar
          </note>
          <note>
            § 15 Kammaren åtskildes kl. 11.49.
          </note>
          <note>
            Tryck: Elanders, Vällingby 2015
          </note>
        </div>
      </body>
    </text>
  </TEI>
</teiCorpus>
