<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201415</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201415</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201415--92</head>
          <docDate when="2015-04-24">2015-04-24</docDate>
        </div>
      </front>
      <body>
        <div>
          <note>
            § 1 Avsägelser
          </note>
          <note>
            Andre vice talmannen meddelade
          </note>
          <note>
            att Hanna Wigh (SD) avsagt sig uppdraget som ledamot i socialutskottet,
          </note>
          <note>
            att Carina Herrstedt (SD) avsagt sig uppdragen som ledamot i
            utbildningsutskottet och som suppleant i socialutskottet samt
          </note>
          <note>
            att Robert Stenkvist (SD) avsagt sig uppdraget som suppleant
            i utbildningsutskottet.
          </note>
          <note>
            Kammaren biföll dessa avsägelser.
          </note>
          <note>
            § 2 Anmälan om kompletteringsval
          </note>
          <note>
            Andre vice talmannen meddelade att Sverigedemokraternas riksdagsgrupp
            anmält Carina Herrstedt som ledamot i socialutskottet och som
            suppleant i utbildningsutskottet samt Robert Stenkvist som ledamot
            i utbildningsutskottet.
          </note>
          <note>
            Andre vice talmannen förklarade valda till
          </note>
          <note>
            ledamot i socialutskottet
          </note>
          <note>
            Carina Herrstedt (SD)
          </note>
          <note>
            suppleant i utbildningsutskottet
          </note>
          <note>
            Carina Herrstedt (SD)
          </note>
          <note>
            ledamot i utbildningsutskottet
          </note>
          <note>
            Robert Stenkvist (SD)
          </note>
          <note>
            § 3 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2014/15: 507
          </note>
          <note>
            Till riksdagen
          </note>
          <note>
            Interpellation 2014/15:507 Radikalisering i svenska kriminalvårdsanstalter
          </note>
          <note>
            av Anti Avsan (M)
          </note>
          <note>
            Interpellationen kommer att besvaras tisdagen den 19 maj 2015.
          </note>
          <note>
            Skälet till dröjsmålet är tjänsteresor.
          </note>
          <note>
            Stockholm den 21 april 2015
          </note>
          <note>
            Justitiedepartementet
          </note>
          <note>
            Morgan Johansson
          </note>
          <note>
            Interpellation 2014/15:518
          </note>
          <note>
            Till riksdagen
          </note>
          <note>
            Interpellation 2014/15:518 Skuldsanering för företagare
          </note>
          <note>
            av Ola Johansson (C)
          </note>
          <note>
            Interpellationen kommer att besvaras tisdagen den 19 maj 2015.
          </note>
          <note>
            Skälet till dröjsmålet är tjänsteresor.
          </note>
          <note>
            Stockholm den 21 april 2015
          </note>
          <note>
            Justitiedepartementet
          </note>
          <note>
            Morgan Johansson
          </note>
          <note>
            Interpellation 2014/15:529
          </note>
          <note>
            Till riksdagen
          </note>
          <note>
            Interpellation 2014/15:529 Dåliga hyresvärdar
          </note>
          <note>
            av Nooshi Dadgostar (V)
          </note>
          <note>
            Interpellationen kommer att besvaras tisdagen den 19 maj 2015.
          </note>
          <note>
            Skälet till dröjsmålet är tjänsteresor.
          </note>
          <note>
            Stockholm den 21 april 2015
          </note>
          <note>
            Justitiedepartementet
          </note>
          <note>
            Morgan Johansson
          </note>
          <note>
            Interpellation 2014/15:530
          </note>
          <note>
            Till riksdagen
          </note>
          <note>
            Interpellation 2014/15:530 MSB och den civila beredskapen vid
            tågstopp
          </note>
          <note>
            av Hans Wallmark (M)
          </note>
          <note>
            Interpellationen kommer att besvaras torsdagen den 7 maj 2015.
          </note>
          <note>
            Skälet till dröjsmålet är andra åtaganden.
          </note>
          <note>
            Stockholm den 21 april 2015
          </note>
          <note>
            Justitiedepartementet
          </note>
          <note>
            Anders Ygeman
          </note>
          <note>
            § 4 Anmälan om granskningsrapport
          </note>
          <note>
            Andre vice talmannen anmälde att följande granskningsrapport
            hade kommit in från Riksrevisionen:
          </note>
          <note>
            RiR 2015:6 Vattenfall – konkurrenskraftigt och ledande i energiomställningen?
          </note>
          <note>
            § 5 Ärenden för hänvisning till utskott
          </note>
          <note>
            Följande dokument hänvisades till utskott:
          </note>
          <note>
            Proposition
          </note>
          <note>
            2014/15:109 till försvarsutskottet
          </note>
          <note>
            Motion
          </note>
          <note>
            2014/15:3069 till utrikesutskottet
          </note>
          <note>
            § 6 Svar på interpellation 2014/15:438 om Sveriges och Finlands
            transportförbindelse i Kvarken
          </note>
          <note type="speaker">
            Anf. 1 Statsrådet ANNA JOHANSSON (S):
          </note>
          <note>
            Herr talman! Jonas Sjöstedt har frågat mig vilka initiativ jag
            avser att ta för att det i framtiden ska finnas en tillfredsställande
            transportlösning mellan Sverige och Finland i Kvarken.
          </note>
          <note>
            Först vill jag bara konstatera att en utgångspunkt för den svenska
            transportpolitiken sedan lång tid tillbaka har varit att interregionala
            och internationella transporter i första hand ska bedrivas utan
            statliga subventioner.
          </note>
          <note>
            TEN-T är EU:s utpekade nätverk för transporter. Sjömotorvägsprojekt
            är den maritima delen av TEN-T och måste involvera minst två EU-länder.
            Sverige har varit drivande i utvecklandet av sjömotorvägskonceptet
            efter ­ som TEN-T-programmet utgör en viktig komponent för att
            utveckla och förbättra olika transportvägar inom unionen.
          </note>
          <note>
            Som Jonas Sjöstedt nämner stöttade Finland och Sverige 2013 gemensamt
            en sjömotorvägsansökan inom TEN-T-programmet med namnet Midway
            Alignment of the Bothnian Corridor. Kommissionen godkände ansökan,
            och projektet ska vara slutfört den sista december i år. Det är
            dock för tidigt för mig att säga vad detta kommer att leda till.
            Jag ser fram emot att få ta del av slutredovisningen av projektet
            och eventuellt påbörja en fördjupad dialog med min finska kollega
            kring denna fråga. Effektiva gränsöverskridande transporter kan
            bidra till ökad ekonomisk aktivitet och därmed ökad sysselsättning.
          </note>
          <note type="speaker">
            Anf. 2 JONAS SJÖSTEDT (V):
          </note>
          <note>
            Herr talman! Infrastrukturministern! Jag vill tacka ministern
            för svaret.
          </note>
          <note>
            Den här interpellationen handlar om färjetrafiken mellan Finland
            och Sverige, närmare bestämt mellan Umeå och Vasa. Det kan man
            tycka är en liten fråga, men för de här regionerna är det en stor
            och viktig fråga. Ekonomierna i Finland och Sverige är tätt knutna
            till varandra. Det finns transporter dagligen av viktiga varor
            för industrierna på bägge sidor. Det är viktigt att de här transporterna
            fungerar för att vi ska kunna skapa arbetstillfällen och kunna
            utveckla våra ekonomier. Studenter i Vasa kan studera i Umeå.
            Det finns tusentals länkar på olika sätt, ekonomiskt, mellan de
            två grannarna.
          </note>
          <note>
            Färjeförbindelsen handlar också om turismen. När jag är hemma
            i Umeå hör jag återigen finska talas på gatan, för färjeförbindelsen
            fungerar och turisterna kommer. Det handlar inte bara om de turister
            som åker till Vasa och till Umeå eller alla dem som har släktingar
            och vänner på de olika sidorna. Fjällturismen i Västerbottens
            fjällvärld är till stor del beroende av finsk turism, att den
            faktiskt kommer dit. Det har stora ekonomiska implikationer om
            färjetrafiken fungerar eller inte.
          </note>
          <note>
            Det finns också starka historiska band mellan Österbotten och
            Västerbotten. Det går tillbaka till hundratals år av nära relationer
            mellan de här delarna av Norden.
          </note>
          <note>
            Om färjetrafiken inte fungerar – det är det som den här interpellationen
            också handlar om – har det även stora konsekvenser för miljön.
            Alternativet är nämligen att köra runt hela Bottenviken. Då har
            man i stället för en färjelinje på några mil en lastbilstransport
            på kanske 900 kilometer. Det är ett miljöpolitiskt vansinne att
            inte ha en färjetrafik som fungerar i Bottenviken.
          </note>
          <note>
            Mycket står alltså på spel när man diskuterar framtiden för den
            här färjetrafiken. Det är den enda färjelinjen som går norr om
            Stockholmsområdet mellan Sverige och Finland.
          </note>
          <note>
            Varför har Vasatrafiken haft det tufft? Jo, EU beslöt 2000 att
            ta bort taxfreeförsäljningen. Man kan diskutera om det var rätt
            eller fel. Men färjetrafiken i Stockholmsområdet fick behålla
            den, för Åland fick ett taxfreeundantag. Det innebär att färjetrafiken
            i Stockholmsområdet i praktiken är subventionerad i och med att
            man har en skattebefrielse när det gäller försäljning som gör
            att man får en helt annan beläggning och möjlighet att ha trafiken.
          </note>
          <note>
            Det här gjorde att färjetrafiken mellan Österbotten och Västerbotten
            fungerade allt sämre tills den fungerade riktigt dåligt. Ett tag
            upphörde den helt. När det skedde steg politiken in. Finska staten
            var oerhört angelägen om att hitta en lösning. Det var Umeå kommun
            och Vasa kommun. Man såg till att starta ett färjebolag. Man köpte
            in en vettig båt, och i dag fungerar trafiken bra. Folk börjar
            resa mer och mer, och det visar sig att det finns ett tydligt
            underlag för den här trafiken. Det gäller framför allt frakt men
            också persontransporter.
          </note>
          <note>
            Europeiska unionen är intresserad av att gå in och säkra det
            här som en viktig förbindelse mellan två av EU:s länder. Men det
            kanske finns en länk som fattas för att det ska fungera, och det
            är den svenska regeringen och den svenska staten. Det är kanske
            den part som har varit minst intresserad av att få det här att
            fungera. Det kan vara så att alla andra vill hitta en långsiktig
            lösning som innebär inköp av en ny färja som är anpassad till
            den här trafiken och som är miljövänlig för att den sedan ska
            kunna bära sina egna kostnader i framtiden. På sätt och vis kan
            den svenska regeringen ha avgörandet i sin hand i den här viktiga
            frågan om regional utveckling och infrastruktur i Norden.
          </note>
          <note>
            Det är där jag är intresserad av att höra vad regeringen tycker.
            Det klargörs inte riktigt i det här svaret, då man säger: Det
            kanske vi kommer tillbaka till senare.
          </note>
          <note>
            Men faktum är, infrastrukturministern, att ni gav en sorts vallöfte.
            Under våren 2014 skrev trafikutskottets dåvarande ordförande Anders
            Ygeman och dåvarande kommunalrådet i Umeå en gemensam artikel
            där man krävde en nationell insats för att tillsammans med andra
            parter säkra förbindelsen.
          </note>
          <note>
            Min fråga till ministern är: Kvarstår det löftet?
          </note>
          <note type="speaker">
            Anf. 3 Statsrådet ANNA JOHANSSON (S):
          </note>
          <note>
            Herr talman! Att den här färjeförbindelsen mellan Finland och
            Sverige är viktig inte minst för godstransporterna tror jag att
            alla är överens om. Det som den här frågan egentligen handlar
            om, när den diskuteras i den här kammaren, är naturligtvis huruvida
            den svenska staten ska gå in och stödja trafiken på ett eller
            annat sätt. Då finns det sedan lång tid en princip i svensk transportpolitik,
            som jag nämnde i mitt inledningsanförande, att staten inte subventionerar
            trafik mellan länder och transnationell och internationell trafik.
            Man förväntar sig att den trafiken ska bära sina egna kostnader
            på kommersiell grund.
          </note>
          <note>
            Här finns det då en möjlighet i ett senare skede att söka EU-medel.
            Eftersom projektet där man utreder förutsättningarna ännu inte
            är slutfört har regeringen inte tagit ställning till på vilket
            sätt man avser att gå vidare.
          </note>
          <note>
            Jag vill också vara väldigt tydlig med att den artikel som det
            refereras till i Jonas Sjöstedts anförande inte innehåller några
            krav gentemot den svenska regeringen om att bidra med ekonomiska
            medel för driften av färjetrafiken över Kvarken, utan den avser
            att den svenska regeringen ska agera för att färjetrafiken ska
            kunna fortsätta. I första hand avses då att agera inom EU, till
            exempel att ställa sig bakom fortsatta stödansökningar.
          </note>
          <note>
            Men nu pågår det projekt där man ska ta reda på vilka förutsättningar
            som finns för färjetrafiken i fortsättningen mellan Umeå och Vasa.
            Regeringen kommer att följa det arbetet. Så som jag har fått det
            beskrivet för mig fortlöper arbetet väl. När det finns ett resultat
            att gå vidare med har regeringen för avsikt att titta närmare
            på vad som eventuellt kan göras. Men det finns inga utfästelser
            från regeringen i dagsläget om att gå in och subventionera trafiken.
            Däremot kan vi naturligtvis i ett senare skede ta ställning till
            att ställa oss bakom en EU-ansökan, men det är för tidigt att
            ge några utfästelser om det än.
          </note>
          <note type="speaker">
            Anf. 4 JONAS SJÖSTEDT (V):
          </note>
          <note>
            Herr talman! Jag tror att det finns ett missförstånd här. Det
            finns ingen begäran om att man ska gå in och subventionera själva
            trafiken. Den kan med all sannolikhet bära sina egna kostnader.
            Färjan är faktiskt full med passagerare, framför allt på sommarhalvåret.
            Och möjligheten att utveckla detta finns absolut framöver. Men
            det kan behövas investeringar för att man ska hitta en lösning
            som gör att man kan bära den här trafiken i framtiden. Det är
            det som den här debatten handlar om.
          </note>
          <note>
            Det är ingen som begär subventioner i evigheters evighet för
            att köra en färja, utan det handlar om att man ska få en infrastruktur
            som fungerar.
          </note>
          <note>
            Staten går faktiskt ganska ofta in och bygger upp infrastruktur
            som se ­ dan ska bära sina egna kostnader. Det är det vi gör när
            vi bygger en järn ­ väg. Det är det vi gör när vi ger bidrag till
            att etablera en ny flygplats i Sälen, till exempel. Jag hoppas
            att man gör det massivt i Göteborgsregio ­ nen, som ministern
            själv kommer ifrån, för att man ska få en modern och fungerande
            infrastruktur, och jag menar att det är rimligt att göra det är
            även i det här fallet. Det är det som det hela handlar om.
          </note>
          <note>
            Här finns en gyllene möjlighet att få en EU-finansiering. Det
            är två kommuner som har visat att de är beredda att hitta lösningar,
            gå in med egna pengar och driva ett bolag som säkrar trafiken
            för att det här ska fungera. Det vore tråkigt om det hela föll
            på att den svenska staten är för njugg eller inte visar tillräckligt
            intresse.
          </note>
          <note>
            Man ska veta att på den finska sidan är intresset ett helt annat.
            Den finska staten och de finska ministrarna – oavsett partitillhörighet,
            skulle jag säga – har visat ett stort intresse för att säkra denna
            förbindelse.
          </note>
          <note>
            Jag tycker att regeringen ska tänka lite längre. Man ska se det
            här som en investering för framtiden, en investering som skapar
            sysselsättning, utveckling och kontakt mellan två grannländer.
            Det är det som den här debatten handlar om.
          </note>
          <note>
            Därför skulle jag vilja uppmana er att titta positivt på att
            göra denna investering. Jag tror också att många som läste vad
            Ygeman och kommunalrådet i Umeå skrev – säkert Lennart Holmlund
            vid den här tiden – trodde att här fanns ett löfte om att se till
            att nödvändiga investeringar skulle bli av. Det vore synd om det
            missuppfattades.
          </note>
          <note type="speaker">
            Anf. 5 Statsrådet ANNA JOHANSSON (S):
          </note>
          <note>
            Herr talman! För att börja där Jonas Sjöstedt slutar är det när
            man läser artikeln väldigt svårt att uppfatta det som att det
            reses krav gentemot den svenska regeringen om att gå in med pengar
            för att stötta investering eller drift. Däremot reses det krav
            mot den svenska regeringen att agera i frågan och att ta ett större
            ansvar.
          </note>
          <note>
            Nu pågår det ett förberedande arbete. Regeringen ställde sig
            2013 bakom en EU-ansökan om att undersöka förutsättningarna för
            den här trafiken. Under tiden som detta arbete pågår är det rimligt
            att avvakta resultatet av det, och det är det regeringen gör just
            nu.
          </note>
          <note>
            Samtidigt vill jag poängtera att på den svenska sidan sker det
            en hel del investeringar som handlar om anslutningar till färjan
            och om att förbättra både järnväg och väganslutningar som också
            ökar framkomligheten för godset. Det pågår alltså en del investeringar
            som syftar till att förbättra förbindelserna mellan Sverige och
            Finland över Kvarken.
          </note>
          <note>
            Det som vi inte har tagit ställning till är om och på vilket
            sätt man ska gå in med stöd för just den här färjan och den investeringen.
            Däremot gör man saker för att minska risken för att behöva köra
            långa vägar inne i Umeå. I stället får man mer direkta förbindelser
            ut mot hamnen. Man säkerställer också kvaliteten på järnvägen
            på den svenska sidan.
          </note>
          <note>
            Detta är åtgärder som syftar till att öka framkomligheten för
            gods i den här delen av landet , som naturligtvis är av oerhört
            stor betydelse, både när det gäller den gränsöverskridande handeln
            och persontransporter.
          </note>
          <note>
            Det är alltså inte så att vi är negativa till frågan, utan vi
            avvaktar resultatet av det arbete som pågår och som, såvitt jag
            förstår, fortskrider i positiv anda. Vi återkommer när det finns
            något att ta ställning till.
          </note>
          <note type="speaker">
            Anf. 6 JONAS SJÖSTEDT (V):
          </note>
          <note>
            Herr talman! Jag tycker att det senaste svaret lät betydligt
            bättre än de tidigare. Det vore ju också synd att inte använda
            de investeringar som man mycket riktigt gör nu till en väl fungerande
            färjetrafik i framtiden, för nu gör man ju allt det som krävs
            från regionens och kommunernas sida för att detta ska säkras i
            framtiden.
          </note>
          <note>
            Jag tror att statens stöd, både gentemot Europeiska unionen och
            med framtida investeringar, kan spela en liten bidragande men
            väldigt viktig roll för att det här ska lyckas. Jag tycker att
            en klok politik ser till att man gör nödvändiga investeringar
            för framtiden och för miljön. Ska vi få ned arbetslösheten och
            få utveckling i hela landet krävs det även fungerande kommunikationer.
          </note>
          <note>
            Det här är en viktig länk. Mycket av debatten handlar ofta om
            de stora investeringarna i södra Sverige, men det finns också
            stora investeringsbehov i den norra delen av landet. Här finns
            viktiga industrier, stora exportnäringar och stora utvecklingsmöjligheter.
            Jag hoppas att regeringen har detta i åtanke vid framtida investeringar.
          </note>
          <note type="speaker">
            Anf. 7 Statsrådet ANNA JOHANSSON (S):
          </note>
          <note>
            Herr talman! Behovet av investeringar i fungerande transportsystem
            är vi alldeles överens om. Vi kan också se att det finns behov
            av att stärka persontrafiken, inte minst runt våra större kommuner,
            därför att vi behöver ha bättre pendlingsmöjligheter. Vi behöver
            utöka möjligheten att åka kollektivt och därmed också mer miljövänligt
            och mer platsbesparande.
          </note>
          <note>
            Vi behöver också se till att de stora godsflödena i Sverige fungerar
            på ett mer tillfredsställande sätt. Den som ska frakta sitt gods
            från tillverkning till kund eller komponenter från leverantör
            till tillverkare behöver naturligtvis veta att godset kommer fram
            i tid. I dag är tid pengar, och vi har alldeles för dåliga flöden
            när det gäller gods i vissa delar av landet.
          </note>
          <note>
            De stora tunga industrierna, basindustrin, finns i väldigt hög
            utsträckning i norra delen av Sverige, och det är ett fokusområde
            för regeringen att säkerställa godstransporter i hela landet och
            där de behövs. Stora delar av godsflödena kan inte gå på väg utan
            behöver gå på järnväg , och därför gör vi också stora investeringar
            i järnvägsunderhåll: 620 miljoner i år och 1,2 miljarder de kommande
            åren, för vi ser att det är ett så skriande stort behov.
          </note>
          <note>
            Parallellt med detta förbereder vi också för stora investeringar
            de kommande åren i nationell plan. Vi ser att vi har underinvesterat
            i Sverige i offentliga åtaganden, såväl i bostäder som i infrastruktur
            och i annat som bygger Sverige starkt. Det här är ett exempel,
            och vi kommer att följa utvecklingen i den här frågan och senare
            ta ställning till om regeringen behöver agera för att säkerställa
            trafiken.
          </note>
          <note>
            Överläggningen var härmed avslutad.
          </note>
          <note>
            § 7 Svar på interpellation 2014/15:386 om tyngre lastbilar
          </note>
          <note type="speaker">
            Anf. 8 Statsrådet ANNA JOHANSSON (S):
          </note>
          <note>
            Herr talman! Jessica Rosencrantz har frågat mig om jag tänker
            verka för att regeringen ska lämna ett förslag som möjliggör lastbilar
            på upp till 74 ton och när ett sådant förslag i så fall kan förväntas.
          </note>
          <note>
            Regeringen är generellt positiv till att tillåta tyngre lastbilar
            under förutsättning att det leder till mindre miljöpå verkan,
            effektivare transporter och nytta för näringslivet samt att kostnaderna
            för anpassning av infrastrukturen står i relation till den ökade
            samhällsnyttan.
          </note>
          <note>
            Regeringen beslutade i förra veckan att höja den högsta tillåtna
            bruttovikten från 60 till 64 ton på vägar som tillhör bärighetsklass
            1. Det är en åtgärd som kan bidra till att sänka lastbilstrafikens
            klimat- och miljöpåverkan och som främjar svenska åkeriers och
            svenskt näringslivs konkurrenskraft.
          </note>
          <note>
            I detta sammanhang bör det noteras att regeringens mål är att
            minska miljöpåverkan från transportsektorn och flytta långväga
            godstransporter från lastbil till tåg och sjöfart. För att tyngre
            lastbilar inte ska ge en oönskad överflyttning från järnväg till
            väg behövs även åtgärder inom detta område. Regeringen avser till
            exempel att se över förutsättningarna för att kompensera järnvägsföretagen
            och stärka järnvägens konkurrenskraft. Det är ett arbete som pågår
            inom Regeringskansliet.
          </note>
          <note>
            När det gäller ett förslag som möjliggör lastbilar med en bruttovikt
            på upp till 74 ton krävs utredningar av systemeffekter för godstransporterna,
            där ett uppdrag till Trafikverket har att beredas i Regeringskanslie
            t. En höjning av högsta tillåtna bruttovikt till 74 ton kan, beroende
            på utformning, innebära ganska stora investeringar och ökat underhåll
            i vägnätet, vilket förutsätter en lämplig finansieringslösning.
            Som alla vet är behoven av infrastrukturinvesteringar och underhåll
            stora i Sverige.
          </note>
          <note type="speaker">
            Anf. 9 JESSICA ROSENCRANTZ (M):
          </note>
          <note>
            Herr talman! Tack, ministern, för svaret! Jag tror att vi kan
            vara överens om behovet av att effektivisera våra transporter.
            Det behövs för miljö och hållbarhet, och det behövs för svenska
            företags konkurrenskraft.
          </note>
          <note>
            Det är inte alla förslag som lever upp till båda dessa krav och
            som i stort sett bara ger fördelar. Men förslaget om tyngre lastbilar,
            herr talman, är ett sådant förslag. Att lasta mer på ett och samma
            fordon innebär färre fordon på våra vägar och därmed högre trafiksäkerhet.
            I stället för fyra lastbilar kan man nu lasta samma gods på tre.
            Det ger en lägre bränsleförbrukning och därmed lägre utsläpp.
            Undersökningar talar om en utsläppsminskning på 10 – 15 procent.
            Men det ger också, herr talman, lägre kostnader för svenska företag
            , som bättre kan konkurrera på en i många fall utsatt marknad.
          </note>
          <note>
            Det är sant att vi vill flytta transporter från väg till järnväg.
            Det är nog en ambition som de flesta partier delar. Men många
            transporter saknar ju alternativ till vägen. Det är inte minst
            fallet för skogsindustrierna , som inte har någon möjlighet att
            lägga järnvägsräls ända ut till skogsbruket. Det säger sig självt.
            Därför är detta den absolut viktigaste frågan för bland annat
            skogsindustrierna och många andra företag runt om i vårt land.
          </note>
          <note>
            Herr talman! I dag råder en begränsning på 60 ton på vägarna
            i Sverige medan det i vårt grannland , med många snarlika förutsättningar
            , råder en begränsning till 76 ton. Eftersom transportkostnaderna
            är en stor utgiftspost tappar våra företagare i Sverige i konkurrenskraft.
          </note>
          <note>
            Trafikverket och Transportstyrelsen arbetade fram ett förslag
            under alliansregeringens tid. I stort sett alla remissinstanser
            var positiva, fack såväl som näringsliv. Men det förslaget ligger
            nu och samlar damm i en låda på Näringsdepartementet. Det förvånar
            mig, måste jag säga. Jag hade väntat mig att den nya regeringen
            omedelbart skulle verkställa förslaget – som är färdigberett.
            Det finns inget att vänta på. Hur kan vi, herr talman, säga nej
            till ett förslag som ger lägre utsläpp, ökad trafiksäkerhet och
            stärkt lönsamhet för våra företag?
          </note>
          <note>
            Regeringen, menar jag, försöker blanda bort korten när man nu
            höjer den tillåtna vikten på våra vägar från 60 till 64 ton. Det
            är ett plåster på såren och inte det som näringen efterfrågar.
            Faktum är att åkare runt om i Sverige vittnar om att höjningen
            delvis redan ingår i felmarginalen när de lastar. Den skulle inte
            göra den stora skillnad som näringen behöver, givet, som sagt,
            att Finland har 76 ton.
          </note>
          <note>
            Ministern varnar för stora kostnader för att åtgärda vägar och
            broar. Jag kan då konstatera i sammanhanget att en tyngre lastbil
            inte nödvändigtvis sliter mer på vårt vägnät eftersom den har
            fler hjulaxlar och fördelar tyngden på ett annat sätt. Undersökningar
            visar också att större delen av vägnätet faktiskt klarar 74 ton.
            Det är framför allt broar som kan vara ett problem, men tre av
            fyra broar klarar 74 ton. De övriga kan skyltas om till en i sammanhanget
            relativt låg kostnad.
          </note>
          <note>
            Herr talman! Förslaget är bra för miljön, för trafiksäkerheten
            och för svenska företags lönsamhet. Hur kan man säga nej till
            det, undrar jag? Vad väntar ministern på? Är det måhända så att
            Socialdemokraterna återigen låter Miljöpartiet styra agendan i
            den viktiga infrastrukturfrågan? I så fall är det bara att beklaga
            att frågorna inte är viktigare än så.
          </note>
          <note type="speaker">
            Anf. 10 JAKOP DALUNDE (MP):
          </note>
          <note>
            Herr talman! Precis som statsrådet tidigare nämnde kan regeringen
            tillåta något tyngre lastbilar, under förutsättning att det leder
            till mindre miljöpåverkan, effektivare transporter, är till nytta
            för näringslivet och att kostnaderna för anpassning av infrastrukturen
            står i relation till den ökade samhällsnyttan. Gott så!
          </note>
          <note>
            Men tyngre lastbilar bidrar inte till lägre miljöpåverkan av
            sig själva. Kortsiktigt kan större lastbilar innebära en miljövinst
            genom att två stora lastbilar kan ersätta tre mindre. Men på längre
            sikt inträder en rekyleffekt. De större lastbilarna blir billigare
            i drift räknat per tonkilometer. När lastbilstransporterna blir
            billigare blir det sannolikt lika många eller fler lastbilar som
            tidigare – fast större och tyngre. Då ökar miljöpåverkan, och
            det, herr talman, är oacceptabelt.
          </note>
          <note>
            Om vi ska nå klimatmålen i transportsektorn måste godstrafiken
            successivt flyttas över från väg till järnväg. Regeringens politik
            syftar till att driva på en sådan utveckling. För att tyngre lastbilar
            inte ska bromsa utvecklingen, eller än värre reversera den, behövs
            åtgärder inom området, till exempel satsningar på järnvägsunderhåll,
            en vägslitageavgift för lastbilar, utbyggda spår eller frysta
            banavgifter. Detta är regeringen överens om. Därför hänger vår
            politik ihop.
          </note>
          <note>
            Då återstår frågorna till Moderaterna, som säger nej till alla
            dessa åtgärder: Hur hänger er politik ihop? När Moderaterna vill
            höja maxvikten inte bara från 60 ton till 64 utan hela vägen upp
            till 74, samtidigt som de säger nej till åtgärder som balanserar
            och lindrar den ökande miljöbelastning som en sådan maxvikt s
            höjning skulle innebära, hur ser Moderaterna på ansvaret för att
            minska utsläppen i transportsektorn?
          </note>
          <note>
            Herr talman! Jag kan tänka mig att Moderaterna kommer att svara
            nå ­ got hurtigt om teknikutveckling. Visst! Jag är för teknikutveckling,
            och jag samarbetar gärna över blockgränsen om hur vi kan främja
            teknikutveck ­ ling i transportsektorn. Men inga seriösa bedömare,
            förutom möjligtvis de som säljer lastbilar, tror att vi kan lösa
            klimatmålen i transportsektorn utan att också överföra trafik
            från väg till järnväg. För att nå detta mål måste vi ha en bredare
            politik än den som Moderaterna föreslår.
          </note>
          <note type="speaker">
            Anf. 11 Statsrådet ANNA JOHANSSON (S):
          </note>
          <note>
            Herr talman! Det låter bra när Jessica Rosencrantz sjunger de
            74 ton n ens lov. Men det finns några luckor i resonemanget. Även
            om den större delen av det svenska vägnätet tål 74 ton, och även
            om de flesta broar tål 74 ton, spelar det ingen roll om det inte
            är rätt vägar och rätt broar som klarar de tyngre vikterna. För
            skogsindustrin och annan tung industri, där det inte finns utbyggd
            järnväg varifrån godset ska transporteras, är det med den typen
            av transporter den ökade miljönyttan kan uppnås. Det innebär att
            vad vi behöver göra för att säkerställa en ökad miljönytta och
            effektivare transportsystem är att se till att den ökade bärigheten
            finns på rätt ställen. Det hjälper föga för den som kommer med
            en tungt lastad bil att det sitter en skylt på bron. Om det ska
            vara någon vits måste det säkerställas att de stråk som industrin
            har behov av klarar de tyngre bärigheterna och förbereds för detta.
          </note>
          <note>
            Eftersom vi inte vill ha en överflyttning av godstrafik från
            järnväg till väg, som jag uppfattar att vi ändå är överens om,
            måste vi också säkerställa att det inte blir så.
          </note>
          <note>
            I förra veckan lade regeringen ett uppdrag till Trafikverket
            att utreda förutsättningarna för längre och tyngre tåg, som ett
            led i att stärka järnvägens konkurrenskraft när det gäller godstrafik.
            Samtidigt fattade vi ett beslut om att ändra förordningen så att
            64 ton blir högsta tillåtna bruttovikt på vägarna.
          </note>
          <note>
            Jag skulle gärna vilja veta vilka förslag och åtgärder Moderaterna
            har i fickan för att säkerställa att vi inte får en överflyttning
            från järnväg till väg. Jessica Rosencrantz sade i sitt anförande
            att alla partier vill ha en överflyttning från väg till järnväg.
            Då skulle det vara mycket spännande att få höra vilka förslag
            ni har för att åstadkomma en sådan förändring.
          </note>
          <note>
            Politik handlar också om att styra på olika sätt. Om man har
            en önskvärd utveckling för ögonen behöver man också fatta beslut
            för att åstadkomma den önskade utvecklingen. Förutom att vilja
            öka maxvikten på alla våra vägar till 74 ton, och sätta upp skyltar
            där lastbilarna inte kan köra, vilket rimligen bör vara på mindre
            vägar, som vore de mest lämpliga, vilka åtgärder har Moderaterna
            för att säkerställa att transportsektorns miljöpåverkan minskar?
          </note>
          <note type="speaker">
            Anf. 12 JESSICA ROSENCRANTZ (M):
          </note>
          <note>
            Herr talman! Under förra året tyckte vissa att alliansregeringen
            arbetade för sakta med frågan. Två av dem minns jag särskilt.
            Där f anns en debattartikel i Dagens i ndustri av Magdalena Andersson,
            då finanspolitisk talesperson för Socialdemokraterna, och Anders
            Ygeman, socialdemokratisk ordförande för riksdagens trafikutskott.
            Upprört konstaterade de att det gick alldeles för långsamt med
            arbetet med tyngre fordon. Omedelbart borde tyngre fordon införas
            på våra vägar.
          </note>
          <note>
            All iansregeringen låter noga utreda frågan via Trafikverket
            och Transportstyrelsen, som har gjort seriösa granskningar, och
            det ligger ett färdigt förslag på bordet. Hör och häpna! Då säger
            den nya regeringen, med just Magdalena Andersson och Anders Ygeman
            i regeringen, nej till förslaget.
          </note>
          <note>
            Är det här, herr talman, ytterligare ett exempel på att väljarna
            inte kan lita på att vad Socialdemokraterna säger före ett val
            är vad de gör efter det?
          </note>
          <note>
            Förbifarten skulle byggas, Bromma skulle bevaras och tunga lastbilar
            skulle införas. Efter valet fryser man Förbifarten, man inleder
            en avveck ­ ling av Bromma flygplats och man säger nej till tunga
            lastbilar.
          </note>
          <note>
            Jag beklagar att ministern inte vill gå vidare med den här frågan.
            Den är noga utredd, herr talman, och det finns flera sätt att
            gå till väga. Man kan införa en ny bärighetsklass. Man kan ändra
            i trafikförordningen.
          </note>
          <note>
            Seriösa undersökningar som har gjorts av Trafikverket och Transportstyrelsen,
            våra främsta expertmyndigheter, och de har förslag på hur vi kan
            gå till väga. Ett sätt är att skylta om de broar och vägar som
            inte har tillräcklig bärighet. Visst fordrar det ett visst arbete
            av Trafikverket att göra den omskyltningen, men ska de över huvud
            taget kunna göra det arbetet måste ju ministern inleda arbetet
            och inte svara svävande på alla frågor.
          </note>
          <note>
            Studier från Statens väg- och transportforskningsinstitut, VTI,
            visar att överföringsrisken från järnväg till väg är ytterst begränsad
            när det gäller den här typen av transporter. Som jag sa: Risken
            i att flytta gods från järnväg till väg är ju ganska liten om
            det över huvud taget inte existerar en järnväg på de här sträckorna.
          </note>
          <note>
            Det är fallet för exempelvis skogsindustrin – det går inte att
            dra järnvägsräls in i varje skogsglänta. Det kanske är regeringens
            förslag, men det låter i så fall väldigt dyrt.
          </note>
          <note>
            Nej, herr talman, det här förslaget är bra för miljön, för trafiksäkerheten
            och för de svenska företagens lönsamhet.
          </note>
          <note>
            När det gäller frågorna tillbaka till mig från såväl Jakop Dalunde
            som ministern kan jag försäkra Jakop Dalunde att jag inte kommer
            att ge ett hurtigt svar om teknikutveckling. Teknikutveckling
            är bra och något jag gärna samarbetar om, men mitt svar är att
            vi behöver alla trafikslag. Jag är medveten om att det kanske
            inte är en agenda som vi delar alla gånger, men jag upplever att
            det svenska näringslivet och det svenska transportsystemet behöver
            såväl väg och järnväg som flyg och sjöfart. Då handlar mitt svar
            om att satsa även på järnvägen, inte att göra det svårt för vägen.
          </note>
          <note>
            Alliansregeringen var den regering som dubblerade anslagen för
            drift och underhåll efter flera decennier av försummelser. Det
            är ett viktigt steg, och jag hoppas att de blir fler.
          </note>
          <note>
            Alliansregeringen var också den regering som inledde arbetet
            med Sverigebygget, som innebär stora satsningar på höghastighetståg.
            Det skulle också frigöra större kapacitet för godset på våra järnvägar.
          </note>
          <note>
            Det är några av svaren, herr talman. Men svaret i sin helhet
            måste vara att Sverige, som är EU:s till ytan tredje största land,
            behöver alla trafikslag. Det duger inte att säga att man bara
            ska arbeta med ett. Vi måste arbeta med alla. Då finns det en
            lågt hängande frukt i form av ett bra förslag som ger bättre miljö,
            färre fordon på våra vägar och bra effekter för svenskt näringsliv.
          </note>
          <note>
            (Applåder)
          </note>
          <note>
            I detta anförande instämde Erik Ottoson och Gunnar Hedberg (båda
            M).
          </note>
          <note type="speaker">
            Anf. 13 JAKOP DALUNDE (MP):
          </note>
          <note>
            Herr talman! När det gäller det kanske främsta verktyget för
            att minska transportsystemets klimatpåverkan och skapa incitament
            för att överföra trafik från väg till järnväg finns det goda skäl
            för att dess namn är vägslitageavgift. Det är nämligen inte bara
            så att lastbilarna bidrar till en ohållbart hög klimatpåverkan.
            De sliter också mycket hårt på våra vägar.
          </note>
          <note>
            Det stora skälet till att så tunga lastbilar som Moderaterna
            föreslår inte är tillåtna i stora delar av världen är just vägslitaget.
            Man tycker helt enkelt att underhållet av vägarna blir för dyrt
            och att det är mer effektivt att satsa på järnvägen.
          </note>
          <note>
            Herr talman! Slitaget ökar exponentiellt med axellasten. Enligt
            en tumregel ökar slitaget hela 16 gånger om axellasten fördubblas.
            Det skadar asfalten och ökar skattebetalarnas utgifter för vägunderhåll.
          </note>
          <note>
            Enligt Väg- och transportforskningsinstitutet motsvarar vägslitaget
            från en – en – tung lastbil vägslitaget från minst 10 000 personbilar.
            Och det är lågt räknat. På årsbasis innebär detta motsvarande
            180 miljoner personbilar.
          </note>
          <note>
            Slitna vägar är också en vanlig orsak till allvarliga trafikolyckor.
          </note>
          <note>
            Herr talman! Jag kan tänka mig något tyngre lastbilar, men vi
            måste komplettera det med en vägslitageavgift så att det som sliter
            mest på våra vägar och vår miljö också betalar för sig. Därför
            blir min fråga till Moderaterna: Hur ska ni finansiera de stora
            kostnadsökningar för vägunderhållet som era förslag innebär, och
            varför ska vi inte i stället främja att godstrafik flyttas från
            väg till järnväg?
          </note>
          <note type="speaker">
            Anf. 14 LEIF PETTERSSON (S):
          </note>
          <note>
            Herr talman! Det är som om åtta år inte fanns när Moderaterna
            går upp i talarstolen. Åtta år av borgerlig regering är borttänkt
            a . Det kanske är lika bra – de kanske inte borde ha varit, men
            nu har de ju varit.
          </note>
          <note>
            I åtta år hade ni chansen att göra någonting åt det här. I åtta
            år hade ni faktiskt makten.
          </note>
          <note>
            Någonstans runt 2012, om mitt minne är korrekt, var ETT-försöket
            färdigt. Det var faktiskt 90 ton på de lastbilarna – 90 ton skogsvirke.
            Regeringen fick förslaget och hade rapporten färdig. Åtgärd: ingen.
            Långbänken och byrålådan som Jessica Rosencrantz talade om användes
            flitigt just då.
          </note>
          <note>
            Tyngre lastbilar har länge varit ett krav från näringslivet.
            Det är inte någonting som man har kommit på nu, de senaste sju
            månaderna, utan det har funnits länge. Den förra regeringen hade
            mycket väl kunnat ta initiativ i den frågan. Vad gjorde man? Inget.
          </note>
          <note>
            Varför gjorde man inget? Jo, därför att frågan är mer komplicerad
            än så. Det är inte bara att infö ra och sätta igång och släppa
            i väg lastbilarna på vägen. Det kräver också en del eftertanke.
          </note>
          <note>
            Nu, ungefär ett halvår efter det att vi har bytt regering, ska
            allting vara gjort. Bristen på logik är slående. Det fungerar
            inte på det sättet. Naturligtvis måste man tänka igenom en åtgärd
            innan man genomför den.
          </note>
          <note>
            Jag kan inte låta bli att kommentera det här med historiskt höga
            satsningar på infrastrukturen. Jämför man med bnp ser man att
            satsningarna är ungefär lika höga som de alltid har varit. Det
            rör sig om ungefär samma procentsats av bnp, ser man när man jämför
            det hela – några procent upp och några procent ned genom åren,
            men det rör sig om ungefär samma satsningar. Det där med jättehöga
            satsningar, det stickspåret, tycker jag att vi kan lämna.
          </note>
          <note>
            Jag tycker att 74 ton är en bra åtgärd. Men vi måste genomföra
            den med vett och sans. Det går inte att bara ramla på. Det finns
            risker och problem med det här.
          </note>
          <note>
            Jag kan nämna en annan bransch som skulle bli väldigt glad om
            man genomförde 74 ton, nämligen mjölktransporterna. Det går tyvärr
            inte speciellt många mjölktransporter i Sverige eftersom mjölkbönderna
            blir allt färre, men för mjölkbönderna skulle det vara en bra
            åtgärd om man kunde genomföra detta. Men återigen: De vägar som
            ska trafikeras med de här tyngre mjölkfordonen är i dag inte säkrade
            för det tonnaget. Alltså måste man tänka igenom åtgärden före.
          </note>
          <note>
            En fråga som även Jessica Rosencrantz var inne på är om det ska
            bli en ny bärighetsklass. Ja, det är ett sätt att göra det på.
            Det finns andra sätt som andra har förespråkat. Det kanske är
            lite slarvigt och lite enkelt, men det går ju.
          </note>
          <note>
            En annan fråga som vi måste ta med i sammanhanget är hur EU reagerar.
            Vi har trots allt någon form av undantag för våra 25-meters- och
            60-tonslastbilar i dag. Standarden i EU är 18 meter. Det är alltså
            inte så enkelt som att bara säga: ”Klampa på och gör!” Vi kan
            mycket väl bita oss själva i svansen och bli av med hela stycket.
          </note>
          <note>
            Regeringens linje i det här är bra: Vi tänker igenom det innan
            vi genomför några åtgärder.
          </note>
          <note type="speaker">
            Anf. 15 Statsrådet ANNA JOHANSSON (S):
          </note>
          <note>
            Herr talman! Jag tänkte börja mitt anförande med lite konsumentupplysning.
            Det kan ju vara någon som sitter utanför kammaren och tar del
            av debatten. Då är det synd om man tror att regeringen faktiskt
            har sagt nej till 74 tons maxvikt. Det vore nog bra om Jessica
            Rosencrantz förklarade varifrån hon har fått det. Regeringen har
            aldrig i något sammanhang uttryckt att vi är emot 74 ton. Det
            vi har sagt är att vi vill utreda det och se till att vi genomför
            det på rätt sätt och att vi säkerställer att det inte blir en
            överflyttning från järnväg till väg. Förklara gärna hur du kan
            påstå att regeringen säger nej! Det är det första.
          </note>
          <note>
            Det andra är att jag kan glädja både Jessica Rosencrantz och
            andra som eventuellt inte har tagit del av den nyheten med att
            förbifartsbygget är i full gång sedan, tror jag, den 18 januari
            i år. Då hade man kommit tillbaka med alla maskiner och påbörjat
            arbetet. När Jessica Rosencrantz påstår att vi har stoppat Förbifarten
            är det inte heller riktigt med sanningen överensstämmande.
          </note>
          <note>
            På samma sätt är det med Jessica Rosencrantz påstående om att
            regeringen har påbörjat en avveckling av Bromma flygplats. Jag
            skulle gärna vilja veta var Jessica Rosencrantz har sett det beslutet
            någonstans. Det finns nämligen inget sådant beslut. Det finns
            ett regeringsuppdrag till en person att se om det är möjligt att
            långsiktigt avveckla Bromma under förutsättning att man säkerställer
            både nuvarande och kommande kapacitetsbehov när det gäller flygtrafik.
          </note>
          <note>
            Jag tycker att det är bra att vi har en livaktig diskussion i
            kammaren, men det är jättefint om vi kan hålla oss till sanningen.
            Det blir så mycket roligare då.
          </note>
          <note>
            När det gäller 74 tons maxvikt på våra vägar svarar inte Jessica
            Rosencrantz på vilka åtgärder Moderaterna kan tänka sig att vidta
            för att motverka en risk för överflyttning av gods från järnväg
            till väg, vilket några av remissinstanserna tydligt har pekat
            på. Då handlar det naturligtvis inte om de delar av landet där
            det inte finns järnväg. Där är det ju självklart att den risken
            inte föreligger över huvud taget. Men om man skulle tillåta en
            maxvikt på 74 ton på våra stora Europavägar i södra delen av Sverige
            är det inte skogstransporterna som i första hand påverkas av det,
            utan det är andra typer av transporter, som vi kanske hellre hade
            sett gick med tåg.
          </note>
          <note>
            Jag uppfattar att vi ändå är överens om målbilden. Då skulle
            jag vilja veta på vilket sätt Moderaterna tänker agera för att
            se till att det blir så och att man inte får en överflyttning
            åt andra hållet, alltså att ännu fler transporter lämnar järnvägen
            och i stället börjar rulla på gummihjul på våra vägar, som redan
            är hårt ansträngda.
          </note>
          <note>
            I Skåne är en väldigt stor del av trafiken i dag bestående av
            tunga lastbilar, som naturligtvis påverkar framkomligheten för
            annan trafik och trafiksäkerheten. På vilket sätt vill Moderaterna
            se till att mer av det godset går på järnväg? Jag fick inte något
            riktigt svar på den frågan i det tidigare inlägget från Jessica
            Rosencrantz.
          </note>
          <note>
            Regeringen tycker att det är bra om man kan uppnå en ökad miljönytta,
            det vill säga att färre lastbilar kan transportera samma mängd
            gods, där det i dag inte är möjligt att kö ra med järnväg. Men
            vi ser också en risk med att bara tillåta det rakt upp och ned,
            vilket kan ge en oönskad effekt. Därför vill vi fortsätta utreda
            frågan. Vi vill samtidigt vidta åtgärder som ökar järnvägens attraktivitet.
          </note>
          <note>
            Jag har lite svårt att förstå vad det är som Jessica Rosencrantz
            har så svårt med när det gäller de förslagen. Är det inte bättre
            att vi gör rätt än att vi gör det fort?
          </note>
          <note type="speaker">
            Anf. 16 JESSICA ROSENCRANTZ (M):
          </note>
          <note>
            Herr talman! Det har sagts mycket i talarstolen, och jag brukar
            försöka besvara de frågor jag får.
          </note>
          <note>
            Nej, Jakop Dalunde, jag tror inte att en vägslitageavgift vore
            bra för svenskt näringsliv eller för svenska företag i vårt avlånga
            land, för det gör transporter dyrare. En straffskatt på lastbils
            transporter är just en straffskatt på avstånd och inte på miljöförstöring.
            Sverige är, som Jakop Dalunde vet, större än Stockholm och Södermalm.
            Stora delar av vårt land behöver transporter på väg.
          </note>
          <note>
            Jag delar inte heller din analys av att de tyngre lastbilarna
            skulle slita på vårt vägnät på det sätt du beskriver, Jakop Dalunde.
            Då har man missat hela poängen med att ha ytterligare en eller
            två axlar som avlastar den större lastbilen.
          </note>
          <note>
            Vissa broar klarar inte tyngden, men det är på grund av hur broarna
            är konstruerade. Dem måste man skylta om i så fall.
          </note>
          <note>
            Inga initiativ tog alliansregeringen, fick vi höra. Det är lite
            märkligt eftersom det var just vi som lämnade över ett färdigt
            förslag som är noga utrett. Det kan man ändå konstatera är att
            ta initiativ i frågan.
          </note>
          <note>
            Angående detta med järnvägssatsningar upplever i alla fall jag
            att den höjning som alliansregeringen gjorde från 38 till 86 miljarder
            till järnvägsunderhåll är en ganska substantiell höjning.
          </note>
          <note>
            Jag kräver inte att 74-tonslastbilar ska kunna köras på vårt
            vägnät i morgon. Jag förstår att det krävs en del arbete. Men
            det vore tacksamt om regeringen åtminstone kunde ta på allvar
            den utredning som har gjorts och ge klara besked. Problemet är
            att man aldrig får klara besked från den här regeringen.
          </note>
          <note>
            Jo, man stoppade Förbifart Stockholm. Det ä r jättebra att det
            arbetet är i gång igen tack vare hård påtryckning från den här
            kammaren. Man har tillsatt en person som ska utreda hur Bromma
            ska avvecklas, men man ger inte besked om man vill ha Bromma eller
            inte. Och på frågan om tyngre lastbilar svarar man: Mm, kanske.
            Det är ett problem för Sverige och för svensk konkurrenskraft
            när vi inte får klara besked.
          </note>
          <note type="speaker">
            Anf. 17 LEIF PETTERSSON (S):
          </note>
          <note>
            Herr talman! Jessica Rosencrantz säger att det var noga utrett
            och att det fanns mycket att gå vidare med från den förra regeringen.
            Vad som hände var ju att man fem i tolv, då man insåg att man
            skulle förlora valet, lade en massa snabbt ihoprafsade propositioner
            på bordet. En av dem har vi faktiskt fått brottas en hel del med
            i trafikutskottet, nämligen den om klampning. Vi genomförde den
            rätt av som den låg, men den har inneburit en massa problem, och
            regeringen måste nu komma tillbaka, kanske även längre fram i
            tiden, för den var inte färdigberedd. Man hade inte ett färdigt
            förslag som gick att genomföra. Det adresserade inte ens alla
            problem. Det var det som var problemet.
          </note>
          <note>
            Jessica Rosencrantz sa något tidigare om ekipage på 64 ton. Hon
            menade att det var ett slag i luften och något vi kunde klara
            oss utan. Det är inte riktigt så.
          </note>
          <note>
            Jag var uppe i Kiruna och träffade Kiruna Bil och transport,
            som är ett stort åkeriföretag där uppe. Man har hand om den mycket
            viktiga varuförsörjningen till Kiruna. Det mesta som behövs i
            Kiruna måste ju fraktas dit. De kör mellan Umeå och Kiruna. De
            konstaterade att 64 ton innebar att de äntligen kunde börja fylla
            ekipagen fullt ut. Det innebär att man kanske slipper skicka en
            extra bil då och då för att frakta varor till Kiruna. Gränsen
            64 ton är jätteviktig för den typen av transporter – kanske inte
            för skogen men för andra transporter. Allting är ju inte skogstransporter.
          </note>
          <note>
            Den här regeringen gör ett bra jobb på det här området. Jag hoppas
            att man kommer tillbaka med ett förslag om 74 ton som är väl berett
            och genomtänkt.
          </note>
          <note type="speaker">
            Anf. 18 Statsrådet ANNA JOHANSSON (S):
          </note>
          <note>
            Herr talman! Det finns mycket att göra för att förbättra transportsystemen
            i Sverige. Moderaterna och regeringen kan vara överens på en punkt,
            nämligen att alla transportslag behövs. Det finns också ett behov
            av att snarare se kedjor av olika transportslag som ska gripa
            in i varandra än att behandla varje transportslag för sig. Det
            är också det regeringen vill göra när det gäller det här förslaget.
          </note>
          <note>
            Vi vill se till att järnvägen får det utrymme och den attraktivitet
            som behövs för att säkerställa mer av miljövänliga godstransporter.
            Vi ser ock ­ så att man behöver ha styrmedel för att de lastbilar
            som rullar på vägarna ska vara mindre miljöpåverkande. Vi tror
            att det är viktigt att ha olika typer av incitament för både transportköpare
            och transportsäljare att ligga väl framme när det gäller innovation
            och teknikutveckling, för det har stor påverkan på utsläpp och
            vägslitage vilken typ av lastbilar man kör.
          </note>
          <note>
            Därför är det också viktigt att transporterna inte bara blir
            billigare utan att de också i andra avseenden blir hållbara. Det
            räcker inte med att de är ekonomiskt hållbara för den som köper
            transporten. De måste också långsiktigt vara hållbara för hela
            samhället när det gäller såväl sociala villkor som miljöpåverkan
            och ekonomi.
          </note>
          <note>
            Därför ser jag framför mig att vi ska fortsätta bereda det här
            ärendet, men vi ska också se till att trygga underhållet av både
            väg och järnväg.
          </note>
          <note>
            Därför är det tråkigt att Moderaterna inte röstade för den budget
            där det i höstas föreslogs 1,2 miljarder mer till järnvägsunderhåll,
            för de pengarna hade verkligen behövts. Det hjälper ju inte att
            vi inte vidtar andra åtgärder om människor och gods faktiskt inte
            kommer fram, utan då blir det en överflyttning till lastbil, som
            vi båda har sagt att vi inte vill ha.
          </note>
          <note>
            Vi återkommer säkert till den här frågan vid fler tillfällen
            , och jag ser fram emot att fortsätta debattera den med Jessica
            Rosencrantz och andra.
          </note>
          <note>
            Överläggningen var härmed avslutad.
          </note>
          <note>
            § 8 Svar på interpellation 2014/15:428 om ökad konkurrens på
            järnvägsnätet
          </note>
          <note type="speaker">
            Anf. 19 Statsrådet ANNA JOHANSSON (S):
          </note>
          <note>
            Herr talman! Jessica Rosencrantz har frågat mig om jag har gjort
            ställningstagandet att det är positivt med ökad konkurrens på
            det svenska järnvägsnätet samt om jag tänker verka för ökad konkurrens
            på det svenska järnvägsnätet.
          </note>
          <note>
            Den svenska järnvägen fyller en viktig samhällsfunktion. Ett
            av samarbetsregeringens prioriterade mål är en väl fungerande
            tågtrafik till nytta för både resenärer och varuägare. Det bidrar
            till att uppfylla regeringens mål om att Sverige ska uppnå EU:s
            lägsta arbetslöshet år 2020. Socialdemokratiska regeringar har
            vidtagit åtgärder som separering av infrastrukturen 1988 och bolagisering
            av Statens järnvägar 2001. Den inhemska marknaden för godstransporter
            på järnväg öppnades för konkurrens redan 1996, och vi har nu flera
            järnvägsföretag som verkar på denna marknad vid sidan av det statliga
            bolaget Green Cargo.
          </note>
          <note>
            Marknaden för persontrafik på järnväg öppnades formellt 2010
            med effekt för trafiken 2012. Inledningsvis har effekten på marknaden
            varit begränsad. Företaget MTR:s etablering med en relativt omfattande
            trafik på sträckan Stockholm – Göteborg med nya tåg är den första
            större satsningen sedan marknadsöppningen.
          </note>
          <note>
            En ökad konkurrens kan vara positivt om det leder till nya valmöjligheter,
            bättre tjänsteinnehåll eller lägre priser för resenärerna. Man
            ska dock inte blunda för att den nya konkurrenssituationen medför
            nya och ökade krav på järnvägssystemet när fler aktörer vill vara
            med och erbjuda sina tjänster. Inte minst gäller detta frågan
            kring kapacitetstilldelning, där målet är ett samhällsekonomiskt
            effektivt utnyttjande av infrastrukturen. Det blir även än viktigare
            med en effektiv samordning av tjänster som biljettförsäljning
            för att nyttan av konkurrensen ska komma resenärerna till del.
          </note>
          <note>
            I direktiven till den pågående utredningen om järnvägens organisation
            ingår bland annat att studera dessa frågor i syfte att lämna förslag
            som kan bidra till att uppnå ett effektivare utnyttjande av det
            svenska järnvägssystemet. Jag avser att invänta utredningens betänkande
            och därefter inhämta synpunkter från en bred krets av berörda
            innan jag återkommer med eventuella förslag på området.
          </note>
          <note type="speaker">
            Anf. 20 JESSICA ROSENCRANTZ (M):
          </note>
          <note>
            Herr talman! Tack, ministern, för svaret!
          </note>
          <note>
            Det är sant att Socialdemokraterna har genomfört flera av de
            viktiga steg som har tagits för att införa mer av konkurrens och
            effektivitet i den svenska järnvägen. Det är ett ansvar som Socialdemokraterna
            och allianspartierna delar gemensamt genom historien och som jag
            tror har utvecklat svensk järnväg till det bättre.
          </note>
          <note>
            Vi ser att konkurrensen har medfört mycket positivt för svensk
            järnväg. I och med att marknaden för persontrafik öppnades 2010
            har nu exempelvis MTR kunnat börja driva trafik mellan Stockholm
            och Göteborg. Som första viktiga utmanare till SJ ger detta resenärerna
            ökad valfrihet, fler avgångar och väntat lägre priser. Allt detta
            är positivt.
          </note>
          <note>
            Tyvärr ser vi hur trafikutskottets miljöpartistiska ordförande
            Karin Svensson Smith aktivt tar ställning mot mer av valfrihet
            när hon säger till bland annat Dagens Nyheter att all trafik ska
            återregleras och SJ:s monopol återuppstå. ”Jag ser ingen poäng
            i att det ska finnas konkurrens”, säger hon.
          </note>
          <note>
            Tillsammans med infrastrukturministern är trafikutskottets ordförande
            den främsta budbäraren för regeringspartiernas infrastrukturpolitik.
            Jag finner det bekymmersamt, herr talman, att medborgarna får
            olika besked av de två regeringspartierna i en så viktig fråga.
          </note>
          <note>
            Därför frågar jag igen: Kan ministern ge besked om huruvida regering
            ­ en avser att värna den konkurrens som finns och har utvecklat
            svensk järnväg, eller tänker ministern gå i armkrok med sin miljöpartistiska
            kollega och avskaffa alla andra alternativ utöver SJ?
          </note>
          <note>
            Herr talman! Frågan om konkurrens är viktig på många sätt för
            svensk järnväg. Ministern nämner själv den utredning som pågår
            kring järnvägens organisation. Så sent som förra veckan fick vi
            ett delbetänkande i den utredningen som handlade om konkurrensen
            när det gäller underhållet av våra spår. Liksom länge har varit
            fallet på vägsidan har nu järnvägsunderhållet upphandlats i konkurrens.
          </note>
          <note>
            Före valet var tongångarna höga hos Socialdemokraterna. Man krävde
            att allt järnvägsunderhåll skulle återregleras. Men i förra veckan
            presenterades den utredning som bland annat Socialdemokraterna
            hade krävt. Utredningens slutsatser var tydliga: Det finns stora
            brister i Trafikverket som måste hanteras. Det innebär också att
            det inte är en framkomlig väg att återreglera allt underhåll till
            Trafikverket, dels på grund av bristerna i myndigheten, dels på
            grund av att flera undersökningar visar att vi får mer järnväg
            för pengarna tack vare konkurrensen. Trafikverket bekräftade det
            i sin utredning, där man också konstaterar att man inte vill ha
            tillbaka underhållet i egen regi utan tror att det utförs bättre
            av entreprenörer, i samarbete med Trafikverket.
          </note>
          <note>
            Innebär detta, herr talman, att ministern i detta fall tar till
            sig av den utredning som hon hänvisar till och backar från det
            krav på monopol som Socialdemokraterna skrek så högt om i opposition?
            Jag undrar alltså, herr talman: Vad är regeringens åsikt? Vi får
            olika svar från trafikutskottets ordförande från Miljöpartiet
            och från infrastrukturministern. Blir det med nuvarande regering
            fortsatt fler avgångar och lägre priser för resenärerna med konkurrens
            i trafiken? Blir det med nuvarande regering fortsatt högre effektivitet
            och mer järnväg för pengarna med konkurrens av underhållet? Kan
            ministern ge ett klart besked?
          </note>
          <note type="speaker">
            Anf. 21 Statsrådet ANNA JOHANSSON (S):
          </note>
          <note>
            Herr talman! När det gäller själva trafiken och konkurrensutsättningen
            av den: Som jag sa i mitt svar tycker vi att det är positivt med
            konkurrens under förutsättning att den leder till ett större utbud
            för resenärerna att välja mellan, fler tjänster, en utveckling
            av tjänsterna och eventuellt också lägre priser. Samtidigt kan
            jag ibland bli lite bekymrad över att Moderaterna och Jessica
            Rosencrantz inte kan se några av de problem som kan uppstå med
            fri konkurrens på en mycket begränsad kapacitet, det vill säga
            järnvägen.
          </note>
          <note>
            Till skillnad från många andra varor eller tjänster är det begränsat
            hur många tåg det kan gå på en bana. Om det blir väldigt många
            aktörer på marknaden finns det en risk. Att tilldela kapacitet
            och tåglägen och att prioritera mellan olika tåg och framkomlighet
            för olika typer av trafik blir då än svårare. Man kan till exempel
            tänka sig att i stället för att det går ett fullt tåg går det
            två halvtomma, som tar upp precis lika mycket tid och plats på
            spåren. Då kanske man inte har nått så stor nytta, eftersom det
            innebär att annan trafik får sämre framkomlighet.
          </note>
          <note>
            Den konkurrens som i dag finns på spåren ställer högre krav när
            man prioriterar tåglägen och kapacitetstilldelning, men den ställer
            också krav på att man har banavgifter och andra typer av ekonomiska
            styrmedel som gör att det blir rätt pris för att få tillgång till
            järnvägen. Allt det kommer att kräva ganska mycket jobb för att
            det ska falla ut på ett bra sätt.
          </note>
          <note>
            Nu tittar den utredning som nämns på just de här frågorna. Vårt
            mål är att järnvägstrafiken ska fungera så bra som möjligt för
            resenärer och godsköpare. Hur formerna för det ska se ut och organiseringen
            ske är av underordnad betydelse. I det här fallet är det inte
            medlen som helgar ändamålet utan tvärtom. Vi vill att järnvägen
            ska utgöra ett konkurrenskraftigt och attraktivt alternativ för
            den som ska köpa en resa men också för den som ska transportera
            sitt gods. Då måste vi genom att öka underhållet, investera mer
            i ny infrastruktur och också ha en effektiv organisation av järnvägstrafiken
            se till att det blir så.
          </note>
          <note>
            På samma sätt är det när det gäller underhållet. Vi har nu fått
            det delbetänkande som regeringen beställde avseende organiseringen
            av underhållet. Nu har vi bestämt att avvakta tills vi får in
            svar från remissinstanserna. Det finns många som är både berörda
            och engagerade i de här frågorna. Vi tror att det vore olyckligt
            att sätta ned foten hårt i en så viktig fråga utan att ha tagit
            in synpunkter från många som faktiskt har stora kunskaper på området.
          </note>
          <note type="speaker">
            Anf. 22 JESSICA ROSENCRANTZ (M):
          </note>
          <note>
            Herr talman! Under infrastrukturministerns och min diskussion
            här tidigare varnades det för för lite järnvägstransporter. Nu
            varnas det för för mycket järnvägstransporter. Jag blir inte riktigt
            klok på detta, herr talman.
          </note>
          <note>
            Det pågår en stor satsning, både på att förstärka underhållsinsatserna
            på järnvägen och på att bygga ut järnvägssystemet. Vi talade nyss
            om Sverigebygget och Sverigeförhandlingen som handlar om att bygga
            nya stambanor för höghastighetståg, vilket också frigör kapacitet
            i det befintliga systemet för godstransporter.
          </note>
          <note>
            Jag önskar lite mer tydlighet från den här regeringen. I grund
            och botten är det nämligen positivt för resenärerna att ha fler
            alternativ, att få fler avgångar att välja mellan och att få lägre
            priser på sina resor på järnvägen. Vi vill att människor ska resa
            med tåg, och då måste en prispress vara bra.
          </note>
          <note>
            Men när den här regeringen inte ger några tydliga besked skapar
            det en osäkerhet som gör att många drar sig för att faktiskt investera
            och våga satsa på att öppna upp transporter på vår svenska järnväg.
          </note>
          <note>
            När det talas om effektivitet kan vi också konstatera att till
            och med SJ själva applåderar marknadsöppningen och säger att detta
            är mycket bra. Då tvingas nämligen även SJ, till skillnad från
            hur det var på den gamla monopoltiden, att ta itu med sina många
            gånger för stora kostnadsvolymer.
          </note>
          <note>
            Jag menar därför att man inte okritiskt behöver hylla, om vill
            kalla det så, en konkurrens. Men man kan väl ge klara besked om
            att man avser att värna det som finns. Kollegan till infrastrukturministern,
            Karin Svensson Smith som är ordförande i det utskott där jag är
            vice ordförande, ger tydliga besked om att hon inte vill ha konkurrens
            på järnvägen.
          </note>
          <note>
            Då ställer jag frågan: Vad vill regeringspartierna egentligen?
            Vill vi ha mer konkurrens och fler alternativ för medborgarna,
            då måste regeringen också ge klara besked.
          </note>
          <note>
            När det gäller underhållsfrågan är bristen på svar tydlig där
            också. Utredningen kom i förra veckan, och jag har respekt för
            att det kan behövas en del betänketid. Men man har också att ta
            ställning till det höga tonläge som Socialdemokraterna hade i
            opposition. Det har skapat en mycket stor osäkerhet på marknaden.
          </note>
          <note>
            Trafikverket vittnar redan om hur färre företag vill ge sig in
            i upphandlingar och bidra på det svenska järnvägsnätet eftersom
            de inte vet om den marknaden kommer att stängas i en snar framtid.
            Det är synd, eftersom flera undersökningar, bland annat från statens
            eget forskningsinstitut på området, VTI, visar att vi får mer
            järnväg och mer underhåll för pengarna tack vare konkurrensen.
            Det är lite märkligt att stå och tala om satsningar på järnvägen
            när man å andra sidan kanske föreslår reformer som skulle äta
            upp pengarna genom större ineffektivitet.
          </note>
          <note>
            Herr talman! Jag har viss respekt för att man ibland måste fundera
            lite, men ibland måste man också sluta fundera och komma till
            en slutsats. Det som Sveriges medborgare, svenska företag, svenskt
            näringsliv och konkurrenskraft behöver är nämligen tydliga besked.
            Jag tror att även regeringen delar synen att det vore synd om
            man gick från att vara en samarbetsregering, som man kallar sig,
            till att vara en utredningsregering. Ett större arv än så vill
            man nog lämna efter sig.
          </note>
          <note type="speaker">
            Anf. 23 Statsrådet ANNA JOHANSSON (S):
          </note>
          <note>
            Herr talman! Precis som Jessica Rosencrantz säger kom den här
            utredningen, eller snarare delbetänkandet, för ungefär en vecka
            sedan. Jag tycker att det är lite märkligt om man inte är intresserad
            av att höra vad andra intressenter och kunniga på detta område
            har att säga om detta delbetänkande innan man bestämmer sig.
          </note>
          <note>
            Man kan naturligtvis, såsom den tidigare regeringen väldigt ofta
            gjorde, välja att inte remittera alls eller remittera med så kort
            svarstid att ingen av dem som egentligen var berörda hade möjlighet
            att komma med synpunkter på förslag. Det gjorde ganska ofta att
            en del av de beslut som fattades inte var helt genomtänkta och
            inte helt förankrade och förmodligen hade kunnat bli bättre om
            man hade väntat lite, lyssnat lite mer och varit lite mer ödmjuk
            och lyhörd, som den här regeringen har för avsikt att vara. Att
            lyssna, ta in, samtala och föra dialog är nämligen också ett sätt
            att visa att vi är en samarbetsregering.
          </note>
          <note>
            Det är många som är berörda av hur det svenska järnvägssystemet
            ska fungera och på vilket sätt det ska organiseras och som har
            synpunkter och kunskap om det. Vi är beredda att lyssna till dem
            innan vi bestämmer oss.
          </note>
          <note>
            Det är möjligt att Jessica Rosencrantz tycker att det är ett
            problem. Jag tycker att det är en styrka. Där har vi olika uppfattningar.
          </note>
          <note>
            När det gäller konkurrensutsättningen av trafik ska man vara
            väl medveten om att intresset för att köra järnvägstrafik i Sverige
            varierar stort, kan man säga, mellan olika sträckor. Eftersom
            vi har en önskan om att tillgängligheten och möjligheten till
            både arbetspendling och godstrafik ska öka i hela landet, som
            vi var överens om i den tidigare debatten, måste vi också kunna
            konstatera att det på vissa sträckor inte kommer att vara någon
            konkurrens alls om att få köra därför att det ur ett strikt kommersiellt
            perspektiv inte är försvarbart att köra tåg på dessa sträckor.
            Men ur ett samhällsekonomiskt perspektiv kan det naturligtvis
            vara oerhört viktigt att människor har tillgång till både pendling
            och godstransporter.
          </note>
          <note>
            Detta innebär att när man utformar ett system där konkurrensförutsättningarna
            ser så oerhört olika ut över landet behöver man också se till
            att man inte får en effekt som innebär att även om utbudet ökar
            och ger mycket stora valmöjligheter för vissa resenärer minskar
            de, eller till och med upphör helt, för andra.
          </note>
          <note>
            Därför är detta mer komplext än vad man kanske vill erkänna från
            den högra sidan i politiken. Konkurrens kan medföra stora förbättringar,
            till exempel när det gäller att utveckla tjänsteinnehåll, att
            skapa mer innova ­ tion och driva på en utveckling. Men det är
            inte alldeles problemfritt när vi har en marknad där förutsättningarna
            mellan olika delar av landet ser så olika ut och där det som är
            tjänsten i detta fall är en extremt viktig sam ­ hällsnyttig tjänst
            som vi har ett gemensamt ansvar för att se till att den levereras
            till hela vårt land. Därav följer att vi är positiva till konkurrens,
            men den får inte innebära negativa effekter för den totala tillgången
            på tågtrafik.
          </note>
          <note type="speaker">
            Anf. 24 JESSICA ROSENCRANTZ (M):
          </note>
          <note>
            Herr talman! Jag har stor respekt för infr astrukturministerns
            pragma ­ tism och kan konstatera att den skiljer sig något åt
            från tonläget från hennes partikollegor i opposition. Det är bra
            och klokt att infrastrukturministern har en något mer pragmatisk
            inställning här.
          </note>
          <note>
            Det är också bra att man lyssnar in remissinstanser. Jag hoppas
            dock att man sköter denna process så skyndsamt som det ändå går,
            eftersom den nuvarande situationen skapar en mycket stor osäkerhet.
          </note>
          <note>
            Jag är ledsen om jag blir tjatig, men jag tycker tyvärr att detta
            börjar bli en röd tråd, inte minst inom det område som vi ständigt
            diskuterar, alltså infrastrukturområdet som helhet. Jag tycker
            att det är bekymmersamt när man fryser Förbifart Stockholm, när
            man inte kan ge klara besked om Bromma flygplats och när man inte
            kan ge klara besked om järnvägen i detta fall. Därför hoppas jag
            att man lyssnar in remissinstanserna.
          </note>
          <note>
            I sammanhanget är det beklagligt att man talar om att lyssna
            in näringsliv och andra. Men samtidigt lägger man ned viktiga
            forum för samtal med näringslivet, som Logistikforum som lades
            ned för några veckor sedan av regeringen. Det var det enda forum
            som fanns för att tala branschövergripande mellan de olika trafikslagen.
            Det är det som vi behöver mer av, alltså diskussioner som inte
            bara handlar om det egna trafikslaget utan som handlar om systemet
            som helhet. Då är det synd att regeringen talar om att samarbeta
            och att lyssna in men lägger ned sådana viktiga forum.
          </note>
          <note>
            Herr talman! Socialdemokraterna lyssnade inte före valet. Då
            skrek de högt om återreglering, återförstatligande, monopol och
            borttagande av konkurrens. Jag hoppas på andra tongångar nu. När
            Socialdemokraterna förhoppningsvis hamnar i opposition igen efter
            2018 hoppas jag att de har en mer sansad debatton.
          </note>
          <note type="speaker">
            Anf. 25 Statsrådet ANNA JOHANSSON (S):
          </note>
          <note>
            Herr talman! Det förekommer ibland att man ändrar sig i politiken.
            Jag kan till exempel påminna Jessica Rosencrantz om att den tidigare
            finansministern Anders Borg länge högljutt hävdade att höghastighetståg
            i Sverige var massivt olönsamt – jag tror att han använde dessa
            ord. Han påstod också vid flera tillfällen att Sverige har överinvesterat
            i järnväg. Sedan kom det till slut lite pengar till järnvägen,
            och det var bra. Men hållningen från den moderata finansministern
            var kanske inte riktigt den som Jessica Rosencrantz ger uttryck
            för nu. Men det är ju bra att vi kan ändra oss och anpassa oss
            efter hur verkligheten ter sig.
          </note>
          <note>
            Den här regeringen tänker satsa på järnvägen, för vi ser att
            det inte fungerar tillräckligt bra. Vi ser att det finns stora
            behov av att öka kapaciteten, inte bara genom att underhålla den
            järnväg vi redan har och se till att den håller högre kvalitet
            och därmed öka kapaciteten utan också genom att bygga ut och tillföra
            ny kapacitet. Vi ser att järnvägsresandet och godstrafiken på
            järnväg har ökat, och vi ser framför oss en fortsatt ökning. Då
            krävs det stora satsningar för att se till att det fungerar.
          </note>
          <note>
            Konkurrens kan vara ett sätt, men när det gäller att resandet
            ökar är det så här: Om 1 000 resenärer åker med ett tåg eller
            med fyra tåg är det fortfarande 1 000 resenärer. Konkurrensen
            i sig bidrar alltså inte till ett ökat resande. Det kan bidra
            till ett sämre kapacitetsutnyttjande och lägre effektivitet. Därför
            måste man säkerställa att konkurrensen leder till det vi faktiskt
            vill åstadkomma.
          </note>
          <note>
            Vi återkommer med förslag när vi har lyssnat in från olika intressenter
            hur de ser på behovet av bättre järnväg och hur den ska organiseras
            på bästa sätt för högsta möjliga effektivitet.
          </note>
          <note>
            Överläggningen var härmed avslutad.
          </note>
          <note>
            § 9 Svar på interpellation 2014/15:452 om Tvärförbindelse Södertörn
          </note>
          <note type="speaker">
            Anf. 26 Statsrådet ANNA JOHANSSON (S):
          </note>
          <note>
            Herr talman! Erik Ottoson har frågat mig vad jag avser att göra
            för att säkerställa att Tvärförbindelse Södertörn får full finansiering
            och en byggstart så snart som möjligt.
          </note>
          <note>
            Tvärförbindelse Södertörn är en länk i den kedja som för närvarande
            planeras för de infrastruktursatsningar som görs i Stockholms
            län. Regeringen har fattat beslut om att Tvärförbindelse Södertörn
            får förberedas för byggstart 2018–2020 utifrån Trafikverkets underlag.
            Med byggstart avses i detta sammanhang att åtgärden har en ekonomisk
            prioritering i enlighet med åtgärdsplanen. För ett realiserande
            av åtgärden krävs sedan flera efterföljande avgöranden enligt
            tillämpliga regelverk.
          </note>
          <note>
            Projektet är fortfarande i en relativt tidig fas i planeringsprocessen,
            där sträckning och utformning inte är prövade. Projektet ska även
            bedömas utifrån de transportpolitiska målen. I ett sådant läge
            är det inte aktuellt för regeringen att göra några andra ekonomiska
            ställningstaganden utöver den uppföljning som omfattas av den
            ekonomiska planeringsprocessen för transportinfrastruktur.
          </note>
          <note>
            Vi går nu in i en ny åtgärdsplanering med beslut under våren
            2018, där regeringen återkommer om prioriterade objekt. Det är
            nu Trafikverkets uppgift att bedriva det fortsatta planeringsarbetet.
            Som ansvarigt statsråd är jag förhindrad att närmare kommentera
            detta pågående myndighetsarbete.
          </note>
          <note type="speaker">
            Anf. 27 ERIK OTTOSON (M):
          </note>
          <note>
            Herr talman! Infrastrukturministern beskriver på ett bra sätt
            hur sakens ordning ser ut just nu. Det som kanske inte riktigt
            kommer fram är att det här är en väg, en tvärförbindelse, på södra
            sidan av Stockholm som är oerhört viktig för den delen av regionens
            fortsatta utveckling – och egentligen för hela Stockholmsregionen.
          </note>
          <note>
            En av anledningarna till att den här vägen över huvud taget kom
            upp på kartan är den utbyggnad av hamnen i Norvik i närheten av
            Nynäshamn som har planerats och är på gång. Det skulle innebära
            ungefär 350 000 fordonsrörelser, vilket gör att den här vägen
            blir mer eller mindre oumbärlig. Det berör i praktiken 10 000
            bostäder bara i Huddinge kommun. Jag är inte riktigt säker på
            hur mycket det berör i Haninge kommun, men det är de två kommuner
            det här berör.
          </note>
          <note>
            Det man ska komma ihåg är att anledningen till att byggstarten
            inte är på plats än – att man inte håller på och bygger just nu
            – är att Trafikverket, alltså det verk ministern har ett ansvar
            för, misslyckades så fatalt med planeringen. Man drog därför tillbaka
            sin egen planering och var tvungen att göra om den från början.
            Där tror jag att Moderaterna och Socialdemokraterna kanske har
            ett delat ansvar; det är jag den första att erkänna. Det stora
            problemet är dock den brist på engagemang och vilja statsrådet
            uppvisar i den här frågan genom att gömma sig bakom regeringsformen
            och säga att hon inte vill kommentera det pågående myndighetsarbetet.
          </note>
          <note>
            Politiska ambitioner står det oss alla fritt att ha, och detta
            är en väldigt viktig del i den kedja – som statsrådet så fint
            uttryckte det – som bygger den här delen av Stockholm och de infrastrukturinvesteringar
            det faktiskt gäller. Det här blir i praktiken en förlängning av
            Förbifart Stockholm på den södra sidan av staden, vilket möjliggör
            för oss att ha tvärförbindelser som ännu mer utvecklar det här
            länet som draglok för Sverige. Jag skulle alltså ändå vilja be
            statsrådet att kanske komma med en politisk ambition.
          </note>
          <note>
            Man har från Trafikverkets sida faktiskt lovat att man ska försöka
            ta igen förlorad tid, och ett år senare finns det inte ens en
            projektorganisation på plats. Finns det någon möjlighet att statsrådet
            har en politisk ambition att driva på utvecklingen för det här
            väldigt viktiga projektet?
          </note>
          <note type="speaker">
            Anf. 28 Statsrådet ANNA JOHANSSON (S):
          </note>
          <note>
            Herr talman! Jag vill bara påminna om att ”ett år senare” innebär
            att det var ett år sedan. Vid den tidpunkten var det inte jag
            och den här regeringen som hade ansvar för att styra Trafikverket,
            utan då var det en annan infrastrukturminister – med moderat partibeteckning
            – som hade ansvaret för att Trafikverket fungerade på ett bra
            sätt.
          </note>
          <note>
            Vi tog över ansvaret i oktober förra året. Det finns en del att
            göra, skulle man kunna säga, och vi tänker ta itu med det. Men
            det är att göra det lite enkelt för sig att flytta över ansvaret
            till den nuvarande regeringen för den process som helt och hållet
            har försiggått under den tidigare regeringens mandatperiod. Sedan
            är det självklart så att ambitionen från den regering vi nu har
            är att planerade projekt ska genomföras och att vi ska få så goda
            möjligheter det går att koppla ihop olika delar av vårt land,
            utvidga arbetsmarknadsregioner, möjliggöra arbetspendling och
            se till att få fungerande transportsystem i hela Sverige.
          </note>
          <note>
            Däremot har en regering i allmänhet inte möjlighet att peka på
            en statlig myndighet och tala om för den hur man ska agera i en
            enskild fråga. Det brukar nämligen kallas ministerstyre. Det är
            en sak att uttrycka en allmänpolitisk ambition och säga att vi
            ser att vi behöver bygga det här, men att trycka på Trafikverket
            när det gäller ett enskilt objekt och kräva en snabbare framdrift
            eller andra åtgärder skulle jag nog välja att avhålla mig ifrån.
            Därför svarar jag som jag gör, det vill säga att det här är en
            process som pågår i Trafikverket. Det arbetet förutsätter jag
            att Trafikverket bedriver på det sätt myndigheten har blivit ålagd
            att göra.
          </note>
          <note type="speaker">
            Anf. 29 ERIK OTTOSON (M):
          </note>
          <note>
            Herr talman! Ministern fortsätter att gömma sig bakom regeringsformen.
            Närvaron av egna politiska ambitioner är tills vidare fortsatt
            frånvarande. Jag tycker att det är lite tråkigt.
          </note>
          <note>
            Jag känner mig faktiskt ganska trygg med att man i den tidigare
            regeringen ändå drev på processen så mycket man kunde, självfallet
            inom ramen för de regler som finns. Det ointresse ministern visar
            upp i den här frågan, och tyvärr även i många andra, gör dock
            att det de facto är riksdagen som mer än regeringen driver på
            utvecklingen inom infrastrukturpolitiken. Är det verkligen så
            att initiativet ska ligga i den här kammaren? Ska det behöva skickas
            tillkännagivanden om i princip allt – som regeringen visserligen
            sedan väljer att avhålla sig ifrån att agera utifrån? Det är också
            en intressant situation vad gäller regeringsformen.
          </note>
          <note>
            Jag vill påminna om att det här är ett väldigt viktigt projekt.
            Det är ett av de projekt jag har sett som har de absolut högsta
            samhällsekonomiska nyttorna. Effekten skulle bli i princip direkt,
            och behovet är i princip oomtvistat. Det här är någonting som
            har en direkt effekt på bostadsplanering, en direkt effekt på
            godstransporter och en direkt effekt på trafiksituationen i Stockholm.
            Ändå är ministern till synes hyggligt ointresserad. Jag är orolig
            över det. Jag skulle gärna ha sett ett ökat intresse från regeringen
            och regeringspartierna i den här frågan och en rad andra.
          </note>
          <note>
            Jag förstår att statsrådet inte vill gå in och tala om exakt
            hur en projektorganisation ska se ut på Trafikverket, men ett
            politiskt tryck går att utöva gentemot processer och en rad andra
            omständigheter – till exempel genom att vara tydlig med att pengar
            ska anslås och tydlig med vilken ambition det är som gäller. Jag
            är alltså bedrövad.
          </note>
          <note type="speaker">
            Anf. 30 TERES LINDBERG (S):
          </note>
          <note>
            Herr talman! Det råder ingen tvekan om att för Stockholmsregionen
            är Södertörnsleden absolut viktig. Det är en diskussion som har
            pågått inte bara i samband med utbyggnaden av Norviks hamn, utan
            det är en diskus ­ sion som pågick redan innan Erik Ottoson föddes.
            Den har pågått sedan tidigt 80-tal, om inte ännu tidigare. Själv
            är jag alldeles för ung för att komma ihåg den diskussionen; jag
            var bara barnet då.
          </note>
          <note>
            Att skylla problemet med Södertörnsleden på Trafikverket är ganska
            märkligt, för i grunden beror det på att finansieringen och prioriteringarna
            i riksdagen alltid har fallit. De senaste åtta åren har det varit
            en borgerlig regering som har valt att inte lägga pengar på Södertörnsleden,
            och det är därför den fortfarande ligger under utredning. Den
            finns ju med i den aktuella planen, men det finns inga kronor
            och ören. Det är därför arbetet inte kan påbörjas.
          </note>
          <note>
            Under senare år har man beslutat om genomförandet av Förbifarten.
            Och man har kommit överens om prioriteringarna i regionen som
            också de har tagit 30 år.
          </note>
          <note>
            Ett av de största problemen är att här finns ingen sammanhållen
            tanke. Jag skulle verkligen vilja lyfta fram det som ett stort
            problem som den förra regeringen släpade efter med men som nu
            ligger i diskussionen. Det gäller såklart att knyta ihop Södertörnsleden
            ända bort till Barkarby sta ­ tion, som blir så himla viktig.
          </note>
          <note>
            Ett år före valet såg vi hur den moderata partiledningen körde
            över sina partikamrater i både Stockholms stadshus och i landstinget
            för att få en kollektivtrafiksatsning och dra ut tunnelbanan till
            Barkarby station. Det är såklart en jätteviktig del i arbetet
            som sker. Men det stora problemet är att man har bestämt att på
            Förbifarten kommer det inte att finnas någon kollektivtrafik.
            Då spelar det inte så jättestor roll om man bygger Södertörnsleden,
            för den kommer bara biltrafiken till del.
          </note>
          <note>
            Det viktiga är att få en sammanhållen kollektivtrafiklösning
            från Södertörn och Haninge till Barkarby station via de stora
            arbetsplatsområdena i Kista. Det skulle jag se som den kanske
            största utmaningen. Just nu har vi möjligheten att se över det
            i arbetet med nästa infrastrukturproposition. Det här ville inte
            den förra regeringen göra.
          </note>
          <note>
            Jag ser faktiskt med tillförsikt på den framtida utvecklingen
            och hoppas att man, efter den översyn av kollektivtrafik och Förbifarten
            som nu görs, kan få till stånd en bra och smidig BRT-lösning för
            sträckan Södertörn–Barkarby–Kista. Det ser jag som ett jättestort
            behov. Detta har inte varit möjligt med den förra regeringen och
            deras prioriteringar på Förbifarten, men det är helt centralt
            i hela den här satsningen.
          </note>
          <note>
            Jag hoppas att jag och Erik Ottoson tillsammans kan arbeta för
            att de här satsningarna kommer Stockholmsregionen till del. De
            är oerhört viktiga, inte minst när det gäller behovet av nya bostäder,
            för en bra kollektivtrafiklösning och en bra förbindelse mellan
            norr och söder både avlastar befintligt system och öppnar upp
            för bostadsplanering med en dignitet som jag tror att vi nästan
            inte kan föreställa oss.
          </note>
          <note type="speaker">
            Anf. 31 Statsrådet ANNA JOHANSSON (S):
          </note>
          <note>
            Herr talman! Ni från den moderata riksdagsbänken behöver inte
            alls vara oroliga. Det kommer initiativ, och det har kommit flera
            initiativ. Det är möjligt att de har gått er förbi, men det kommer
            flera initiativ från regeringen på infrastrukturområdet.
          </note>
          <note>
            Jag kan till exempel påminna om storsatsningen på järnvägsunderhåll.
            Ni kanske inte hörde talas om det, men trots att budgeten röstades
            ned i höstas avsätter vi nu 620 miljoner redan i år och 1,2 miljarder
            åren därefter. Det tycker jag är ett ganska bra initiativ på infrastrukturområdet.
          </note>
          <note>
            Vi har också vidtagit åtgärder när det gäller att säkerställa
            sjysta konkurrensvillkor på vägsidan, och vi är beredda att gå
            vidare med fler förslag vad gäller det. Vi har tagit initiativ
            till att öka trycket på kollektivtrafik i städer, när man planerar
            för bostadsbyggande, genom stadsmiljöavtalet. Och det finns ytterligare
            initiativ. Så, nej, vi sitter inte och väntar på tillkännagivanden
            från riksdagen, kan jag lova.
          </note>
          <note>
            Under nästa år, 2016, kommer vi att lägga fram en infrastrukturpropo
            ­ sition för riksdagen som anger ramarna för kommande infrastrukturplane
            ­ ring. Under 2018 återkommer vi med en nationell plan för åren
            2019–2029. I det arbetet har jag som infrastrukturminister för
            avsikt att ha nära kontakt med många kommuner och regioner i Sverige
            för att bilda mig en uppfattning om hur behoven ser ut, vilka
            prioriteringar man gör lokalt och regionalt och om hur olika system
            är beroende av varandra för att nå maxi ­ mal nytta.
          </note>
          <note>
            Sedan är det Trafikverket som är regeringens myndighet som ska
            ta fram underlag och beräkna vilka objekt som har den största
            samhällsekonomiska nyttan och vilka objekt som är mest nödvändiga
            att börja med i någon form av prioriteringslista. När vi har fått
            den från Trafikverket kommer regeringen självklart att ta ställning
            till enskilda objekt. Men just nu är vi i ett läge där den nuvarande
            nationella planen gäller. Vi har inte gjort några förändringar
            i den, utan vi planerar för nästkommande nationella plan. Den
            ska naturligtvis vara så väl förankrad och så heltäckande som
            möjligt. Vi återkommer med den.
          </note>
          <note type="speaker">
            Anf. 32 ERIK OTTOSON (M):
          </note>
          <note>
            Herr talman! Ett av problemen är att infrastrukturministern sitter
            i en regering tillsammans med ett annat parti som inte vill ha
            vägen. Det är därför som jag över huvud taget har ställt den här
            interpellationen, och det är därför som jag tycker att det är
            så viktigt att statsrådet ger en tydlig intention i detta.
          </note>
          <note>
            När det gäller vad Teres Lindberg talar om är helheten självfallet
            nödvändig. Det finns dessutom entreprenörer och byggare som visar
            på att det går att köra kollektivtrafik på Förbifarten. Det finns
            simuleringar och möjligheter till planeringar för det. Det finns
            till exempel färdigutarbetade förslag på sådant som man skulle
            kunna köra på Förbifarten. Det är inte ett problem.
          </note>
          <note>
            Herr talman! Projekteringen av Södertörnsleden möjliggör en rad
            olika satsningar i den här delen av regionen. Bland annat understöder
            det den satsning som Teres Lindberg valde att lyfta fram, nämligen
            tunnelbanan. Jag var på plats, och det var inte så att regionen
            blev överkörd av regeringen, utan det var ett samarbete för att
            få fram det tunnelbanepaket som Stockholmsförhandlingen innebar.
            Tro mig, jag var där, Teres Lindberg.
          </note>
          <note>
            Vad gäller min ålder är den väl hyggligt irrelevant. Projektet
            är fortfarande försenat; det är snarare etter värre. Jag kan för
            egen del bara konstatera att om Trafikverket hade gjort en fullvärdig
            planering från början, vilket de tyvärr inte gjorde, hade planerna
            kunnat vinna laga kraft i dag. Men de var tvungna att ta tillbaka
            planerna eftersom de krockade med en hel del annat, vilket gjorde
            att de inte längre fungerade.
          </note>
          <note>
            Jag är fortsatt orolig eftersom både Teres Lindberg och infrastrukturministern
            har ett behov av att regera tillsammans med ett parti som inte
            vill ha vägen. Deras ambitioner måste vara tydliga om bygget av
            vägen ska bli av. Annars får vi en upprepning av det som hände
            med Förbifarten, att Miljöpartiet drar i nödbromsen och Socialdemokraterna
            till en början inte orkar hålla emot. Ska de återigen då förvänta
            sig att oppositionen hjälper dem?
          </note>
          <note type="speaker">
            Anf. 33 TERES LINDBERG (S):
          </note>
          <note>
            Herr talman! Man tar sig för pannan när man hör Erik Ottoson
            och hans nutidshistoria.
          </note>
          <note>
            Jag har suttit i Stockholms kommunfullmäktige i över tolv år,
            och jag kan bedyra att såväl det före detta trafiklandstingsrådet
            som hela den mo ­ derata fullmäktigegruppen motsatte sig alla
            satsningar och investeringar på tunnelbana. Om detta råder ingen
            tvekan. Du får nog läsa på nutids ­ historien.
          </note>
          <note>
            Det är klart att vi är oerhört glada att satsningarna på tunnelbanan
            kommer. Den har vi socialdemokrater kämpat för under väldigt lång
            tid i såväl Stockholms stad och landsting som på riksplanet, för
            det behovet finns verkligen.
          </note>
          <note>
            Man tar sig återigen för pannan när man hör Erik Ottoson prata
            om möjligheten till kollektivtrafik på Förbifarten, för den finns
            inte där. Det behövs mängder av åtgärder. Inte en enda tanke och
            inte en enda analys finns när det gäller möjligheten att köra
            kollektivtrafik på Förbifarten. Det finns inte ett kollektivtrafikkörfält
            på ramperna. Trafiken kommer såklart flyta i tunnlarna, för man
            kommer att stoppa påfarten bär det blir trångt i tunneln.
          </note>
          <note>
            Det säger sig självt att detta är ett problem, och det handlar
            om brister i planeringen. Det handlar om den tidigare majoritetens
            brist på vilja att stoppa in kollektivtrafik och ha de tankarna
            med.
          </note>
          <note>
            Samma problematik har man haft när det gäller satsningarna på
            Tvärbanan och den spårvägen, där analyserna sa att det inte fanns
            något behov.
          </note>
          <note>
            Det handlar om en politik som måste vilja, och viljan har inte
            funnits.
          </note>
          <note>
            Men det är bra att ni har ändrat uppfattning, nu även när det
            gäller Förbifarten och synen på kollektivtrafiken där.
          </note>
          <note>
            Jag är övertygad om att det är avgörande för Stockholmsregionens
            framtid att vi får till stånd bättre kollektivtrafiklösningar
            så att vi kan få nya tvärförbindelser och samtidigt avlasta det
            befintliga kollektivtrafiksystemet i de centrala delarna av Stockholm,
            som i dag är fullständigt överbelastat.
          </note>
          <note type="speaker">
            Anf. 34 Statsrådet ANNA JOHANSSON (S):
          </note>
          <note>
            Herr talman! Sverige har ett stort behov av investeringar i bättre
            fungerande och mer effektiva transportsystem. De kan gemensamt
            bidra till regeringens övergripande mål att Sverige ska ha EU:s
            lägsta arbetslöshet 2020, att vi ska bygga 250 000 nya bostäder
            till 2020 och att Sverige ska nå sina klimat- och miljömål. I
            alla dessa tre mål har transportinfrastrukturen en viktig roll
            att spela.
          </note>
          <note>
            Det handlar givetvis om att göra rätt investeringar. Det vi handskas
            med är inte oändliga resurser utan tvärtom begränsade resurser,
            vilket gör att det är viktigt att vi använder dessa resurser på
            ett så effektivt och ändamålsenligt sätt som möjligt.
          </note>
          <note>
            I det ligger att få bättre och smartare transportsystem, inte
            minst i de stora städerna där befolkningsökningen gör att nuvarande
            trafiklösningar inte riktigt svarar mot de behov som finns och
            ännu mindre mot de behov som kommer.
          </note>
          <note>
            Som jag nämnde tidigare kommer regeringen att återkomma till
            riksdagen med en infrastrukturproposition. Vi ska sedan fatta
            beslut om en åtgärdsplan för åren 2019–2029 – med ökade ambitioner
            för Sverige, för Sveriges framtid behöver en regering som ser
            helheten, som tar ansvar och som investerar för framtiden och
            inte bara fortsätter att sänka skatter. Detta ansvar kommer regeringen
            att ta.
          </note>
          <note>
            Överläggningen var härmed avslutad.
          </note>
          <note>
            § 10 Svar på interpellation 2014/15:497 om svaveldirektivet
          </note>
          <note type="speaker">
            Anf. 35 Statsrådet ANNA JOHANSSON (S):
          </note>
          <note>
            Herr talman! Gunnar Hedberg har frågat mig vilka åtgärder jag
            avser att vidta för att tillsyn och sanktionssystem ska verka
            för att svaveldirektivet efterlevs.
          </note>
          <note>
            För att säkerställa efterlevnaden och därigenom konkurrensneutraliteten
            inom svavelkontrollområdena är det ytterst viktigt med en verkningsfull
            och effektiv tillsyn och med ett fungerande sanktionssystem. Inom
            svavelkontrollområdet måste denna tillsyn samordnas med våra grannländer
            för att erhålla bästa resultat.
          </note>
          <note>
            Under de drygt tre månader som svaveldirektivets uppdaterade
            bestämmelser varit i kraft har det visat sig att efterlevnaden
            har varit god i både Sverige och våra grannländer. Det låga priset
            på lågsvavligt bränsle torde vara ett av skälen då det bidragit
            till betydligt lägre kostnadsökningar än befarat för de redare
            som har sin verksamhet i Östersjön.
          </note>
          <note>
            I juni 2013 fick Transportstyrelsen i uppdrag av regeringen att
            beskriva hur en effektiv tillsyn av sjöfartens efterlevnad av
            de skärpta reglerna ska gå till. I sin redovisning av regeringsuppdraget
            konstaterar Transportstyrelsen att det finns problem med det nuvarande
            sanktionssystemet för överträdelser av svavelbestämmelserna. Problemen
            består av att det finns svårigheter med att få överträdelser att
            leda till åtal och fällande dom, särskilt när det gäller utländska
            fartyg.
          </note>
          <note>
            Genom granskningen av det befintliga systemet för tillsyn och
            sank ­ tioner har Transportstyrelsen kommit fram till att en sanktionsavgift
            som omfattar otillåtna svavelutsläpp ska införas.
          </note>
          <note>
            Näringsdepartementet arbetar nu med att ta fram ett underlag
            för att införa sådana sanktioner, och detta arbete har hög prioritet.
            God regel ­ efterlevnad av svaveldirektivet är av stor betydelse
            för både miljö och häl ­ sa i Sverige.
          </note>
          <note type="speaker">
            Anf. 36 GUNNAR HEDBERG (M):
          </note>
          <note>
            Herr talman! Jag tackar statsrådet för svaret.
          </note>
          <note>
            Sedan den 1 januari 2015 gäller mycket hårda krav för de så kallade
            svavelkontrollområdena som omfattar bland annat Östersjön, Nordsjön
            och Engelska kanalen. Där får bränslet inte innehålla mer än 0,10
            viktprocent svavel, mot globalt 3,5 procent, alltså väldigt mycket
            mer. I Sverige är reglerna implementerade genom svavelförordningen.
          </note>
          <note>
            Kostnaden för att genomföra svaveldirektivet är mycket hög. Det
            är en mångmiljardkostnad som sjöfarten måste bära när man efterlever
            direktivet. Därför finns det också stora incitament för den som
            inte vill efterleva de hårda svavelreglerna. Fusk drabbar miljön
            och snedvrider konkurrensen genom att de som fuskar får lägre
            kostnader för sin verksamhet.
          </note>
          <note>
            Jag uppmärksammades på frågan när trafikutskottet bjöds in av
            rederinäringen för att bese färjan Viking Grace som uppfyller
            de nya hårda kraven och kommer att drivas med LNG. Att uppfylla
            kraven medför stora kostnader eftersom den antingen drivs med
            lågsvavligt drivmedel eller utrustas med reningsanläggningar.
          </note>
          <note>
            De laglydiga får lägga stora belopp medan de som bryter mot reglerna
            får en orättvis konkurrensfördel och orsakar stora skador på miljö
            och klimat.
          </note>
          <note>
            Av svaret framgår att Näringsdepartementet jobbar med att ta
            fram underlag för bättre kontroll och ett bättre sanktionssystem.
            Min fråga till statsrådet blir därför: När kan vi förvänta oss
            skarpa förslag vad gäller tillsyn och sanktioner på detta område?
          </note>
          <note type="speaker">
            Anf. 37 LEIF PETTERSSON (S):
          </note>
          <note>
            Herr talman! Tyvärr måste jag dra en repris på den tidigare debatten
            med Jessica Rosencrantz. Under åtta år hade vi borgerlig regering.
            Under den första borgerliga regeringens styre, 2008 eller 2009,
            fattades beslutet om IMO-direktivet och att 0,1 procent svavel
            skulle tillåtas. Då blev det känt.
          </note>
          <note>
            Svensk rederinäring och många andra – kanske Moderaterna, vad
            vet jag? – hoppades att det skulle vara något övergående som man
            kunde tänka bort. Men så var det inte.
          </note>
          <note>
            Redan då, under den första borgerliga regeringens fyra år, hade
            man kunnat tillsätta en utredning och ge den myndighet som hade
            hand om det i uppdrag att plocka fram förslag på hur direktivet
            skulle kontrolleras. Jag kan försäkra Gunnar Hedberg och alla
            andra att om man hade gjort det redan då hade de kontrollfunktioner
            som behövs varit på plats i dag. Det fanns gott om tid.
          </note>
          <note>
            Juni 2013, står det i interpellationssvaret. Då vaknade den borgerliga
            regeringen och sa: Oj, detta kommer nog att bli verklighet. Vi
            måste nog göra något.
          </note>
          <note>
            Det var så dags.
          </note>
          <note>
            Det är ingen enkel sak att plocka fram kontrollmekanismer som
            ska gälla internationellt. Det är inte bara svenska fartyg som
            ska kontrolleras utan också andra länders fartyg. Då måste man
            ha en internationell acceptans för de regler som genomförs.
          </note>
          <note>
            Men nu, några månader efter att vi har fått en socialdemokratiskt
            ledd regering, ska allt plötsligt vara gjort. Gunnar Hedberg står
            här och är väldigt ivrig att få detta genomfört. Det är vi nog
            alla, men det kommer att ta sin lilla tid innan allt är utrett.
          </note>
          <note>
            Man ska inte dra saker och ting i långbänk i onödan, utan det
            är viktigt att detta kommer fram på ett snabbt och bra sätt. Det
            är också viktigt att vi hittar bra mekanismer för att följa de
            utsläpp som sker, nu när priserna på bränsle kommer att öka framöver.
            För så kommer det att bli. Vi kan knappast hoppas på att de historiskt
            låga priser vi har i dag fortsätter.
          </note>
          <note>
            Det är inte bara Nordsjöområdet och Östersjön som har de hårdare
            svaveldirektiven utan också de nordamerikanska kusterna på bägge
            sidor av kontinenten.
          </note>
          <note>
            Det finns stora incitament när det gäller innovationer på området.
            Viking Grace är ett exempel på detta. Om man tänker till lite
            kan man få bättre bränsle för fartygen så att man slipper svavelutsläppen.
            De är trots allt väldigt farliga för vår omgivning. På vägtrafikens
            område har vi vidtagit många åtgärder för att svavel från dieselbränsle
            inte ska släppas ut.
          </note>
          <note type="speaker">
            Anf. 38 Statsrådet ANNA JOHANSSON (S):
          </note>
          <note>
            Herr talman! Jag vill börja med att reflektera lite över varför
            svaveldirektivet kommit till. Ibland när man lyssnar på debattörer
            från den borgerliga sidan kan man få intrycket att det bara är
            ett sätt att bråka med rederi- och sjöfartsnäringen.
          </note>
          <note>
            Vi behöver överlag fundera på hur vi kan ställa om vårt sätt
            att leva, konsumera och transportera oss själva och varor inom
            de ramar som naturen sätter upp. Vi har bara ett jordklot, och
            den luft vi andas behöver vara så ren att den inte gör oss sjuka.
            Det är ganska enkelt och fundamentalt.
          </note>
          <note>
            I förlängningen innebär detta resonemang att miljökraven både
            på transportsektorn och andra sektorer – energiproduktion, bostadsbyggande
            och en faslig massa annat – inte kommer att minska.
          </note>
          <note>
            I takt med att vi förstår hur illa ute vi är kommer både de globala
            och de nationella kraven på minskad negativ miljöpåverkan att
            skärpas fram till den dag då vi kan säga: Nu lever vi på ett sätt
            som inte föröder kommande generationers möjligheter att leva på
            den här jorden. Där någonstans finns ramarna för diskussionen.
          </note>
          <note>
            Med det sagt är det oerhört viktigt för att säkerställa konkurrensneutralitet
            att de krav man ställer kontrolleras och efterlevs.
          </note>
          <note>
            Jag vill korrigera på en punkt. Gunnar Hedberg sa att det utreds
            att utöva tillsyn. Så är det naturligtvis inte. Samtidigt som
            de nya direktiven trädde i kraft den 1 januari utökade Transportstyrelsen
            sin tillsynsverksamhet.
          </note>
          <note>
            I dag kontrollerar man loggböcker såsom maskindagbok, oljedagbok
            och bunkerkvitton, och man tar också svavelprover. Det finns en
            ny teknik som innebär att man kan få analysen färdig redan på
            plats genom att använda så kallade handmätare. I dag måste man
            skicka alla prover på analys.
          </note>
          <note>
            Under de knappa fyra månader som har gått har Transportstyrelsen
            genomfört 120 svavelkontroller. Av dessa har 5 visat avvikelser.
            Det förtjänar att nämnas att avvikelserna var oerhört marginella
            och handlade om värden på upp till 1,15 eller 1,16. Det innebär
            att man nog kan påstå att regelefterlevnaden på området är relativt
            god.
          </note>
          <note>
            Det kan naturligtvis vara så att det är stickprover och att avvikelser
            finns, men man får säga att regelefterlevnaden överlag förefaller
            vara god när det gäller svaveldirektivet.
          </note>
          <note>
            Det som däremot utreds och bereds inom Regeringskansliet med
            hög prioritet är möjligheten att utdöma sanktionsavgifter som
            gör att de som överträder bestämmelserna blir skyldiga att betala
            en avgift för det. Det arbetet är inte avslutat. Det hade kunnat
            vara avslutat långt före årsskiftet om den dåvarande regeringen
            hade prioriterat det.
          </note>
          <note>
            Men arbetet pågår inom Regeringskansliet, och syftet är självklart
            att säkerställa en god regelefterlevnad och därmed sjysta konkurrensvillkor
            inom sjöfarten.
          </note>
          <note type="speaker">
            Anf. 39 GUNNAR HEDBERG (M):
          </note>
          <note>
            Herr talman! Det var trevligt att Leif Pettersson gav sig in
            i debatten, men jag undrar hur många tusen gånger vi kommer att
            få höra ”under åtta år”.
          </note>
          <note>
            Det här är inget nyväckt intresse. Jag uppmärksammades på detta
            under den väldigt fina dag vi hade med rederinäringen om deras
            problem och möjligheter. Vid det tillfället lyfte Transportstyrelsen
            fram 2010–2014. Sanktionssystem och kontroll är inget nytt utan
            infördes under de åtta åren. Men det har inte fungerat. Mellan
            2010 och 2014 gjordes 35 åtalsanmälningar, men ingen ledde till
            åtal.
          </note>
          <note>
            Vi börjar nu ett nytt skede, och det är därför vi och jag hoppas
            att man nu tar ett nytt tag i detta. Statsrådet säger att det
            utreds och att man arbetar på Näringsdepartementet med att ta
            fram underlag för att införa sanktioner.
          </note>
          <note>
            Transportstyrelsen har tagit fram 17 punkter för förbättringar.
            Det gjor ­ de man redan i juni förra året. En hel del av dessa
            punkter kan man genomföra själv, men andra behöver man lagstiftarens
            eller i varje fall regeringens hjälp med.
          </note>
          <note>
            Sanktionssystemet fungerar inte som det ska, och kontrollen är
            inte tillräcklig. Det går att göra mer. Man kan göra flygövervakning
            och på optiskt sätt avläsa rökgasernas innehåll.
          </note>
          <note>
            Detta är en viktig konkurrensfråga, men som statsrådet sa är
            det en lika viktig fråga för klimat och miljö. Det är naturligtvis
            grunden. Men det får inte bli orättvist när man tittar på uppföljning
            och sanktioner så att de som fuskar och kör med två oljetankar
            – en med svavel och en utan – kommer undan.
          </note>
          <note>
            Jag hörde inte att ministern preciserade när det kan komma skarpa
            förslag. Är det i år, nästa år eller när det återigen är alliansstyre
            i detta land?
          </note>
          <note type="speaker">
            Anf. 40 LEIF PETTERSSON (S):
          </note>
          <note>
            Herr talman! Du kommer nog att få höra den meningen lika ofta
            från oss som vi fick höra den från er, Gunnar Hedberg. Och det
            var ofta, till och med en månad innan vi avslutade i riksdagen
            2014. Du kan vara fullständigt övertygad om att du kommer att
            få höra den fler gånger, åtminsto ­ ne så länge det är relevant.
            Vi försöker nämligen vara relevanta i vår argumentation.
          </note>
          <note>
            Jag tror nog att en hel del fartyg kommer att ha två tankar.
            En del fartyg är oceangående och går också upp i Östersjön och
            in i SECA-området. Vi får helt enkelt se vilken teknik man väljer.
          </note>
          <note>
            Att man inte väckt åtal beror på att man inte haft metoder för
            att kunna följa upp snabbt. Som statsrådet påpekar har vi i dag
            andra metoder.
          </note>
          <note>
            Det är jättebra att de kommer fram.
          </note>
          <note>
            Jag tror inte att vi har några stora skillnader, utan i sak är
            vi nog helt överens om att detta måste följas upp av konkurrensskäl.
            Det måste följas upp, och man måste kunna säkerställa att direktivet
            följs. Det är av yttersta vikt att så kan ske.
          </note>
          <note>
            Sedan kan man fundera på vad nästa sak som kommer att krävas
            på området blir. Jag tror att det blir koldioxidutsläppen från
            sjöfarten som man kommer att titta på. Och vad händer där? Det
            måste vi nog förbereda oss på ganska noga, och redan nu börja
            fundera på hur vi kommer att kunna tackla sådana krav i framtiden.
            De kommer att komma; var så säker!
          </note>
          <note type="speaker">
            Anf. 41 Statsrådet ANNA JOHANSSON (S):
          </note>
          <note>
            Herr talman! Precis som jag har sagt tidigare pågår det ett arbete
            i Regeringskansliet med att titta på just möjligheterna att införa
            sanktionsavgifter. Det är juridiskt knepigt, naturligtvis, och
            därför har arbetet inte blivit slutfört. Men det pågår alltså
            ett arbete, och jag vågar nog säga att så länge som till att det
            blir borgerligt styre i landet igen ska vi i alla fall inte behöva
            vänta. Det ligger förhoppningsvis väldigt långt fram i tiden,
            så innan dess ska vi nog vara färdiga.
          </note>
          <note>
            Arbetet drar inte ut på tiden på grund av att det inte finns
            något engagemang i frågan, utan vi ser att detta är ett viktigt
            område att säkerställa efterlevnaden på. Transportstyrelsen har
            avsatt mer resurser för att kunna skärpa tillsynen. Det har varit
            extra viktigt under den inledande fasen. Om man inte har en god
            tillsyn och kontroll när det nya direktivet träder i kraft finns
            också risken med signalvärdet av att man kan göra fel utan att
            bli upptäckt, och det är allvarligt.
          </note>
          <note>
            Därför har det varit viktigt att Transportstyrelsen har haft
            en utökad tillsyn. Det är också positivt att man kan se att överträdelserna
            har varit betydligt mindre än vad man på förhand hade kunnat befara.
            Det är endast 5 av 120 som har upptäckts som felaktiga, och då
            har det varit marginella överträdelser. Men vi behöver naturligtvis
            tillse att den goda efterlevnaden fortsätter.
          </note>
          <note>
            Jag tror att man behöver sätta det här i ytterligare ett sammanhang.
            Vi talade här om konkurrensvillkor, om att säkerställa att fuskare
            inte får ett försprång och så vidare. Det är oerhört viktigt.
            Det gäller i den här branschen precis som det gäller i många andra.
          </note>
          <note>
            Jag tror också att det finns en stor möjlighet, inte minst för
            sjöfartsnäringen, att genom innovation och teknikutveckling ligga
            i framkant och möta de kommande kraven på miljöområdet. Det handlar
            om att säkerställa att sjöfarten verkligen är ett oerhört positivt
            och attraktivt alternativ ur miljösynpunkt, att vara först med
            den nya tekniken och att möta framtidens utmaningar redan i dag.
            Det skulle ge goda exportmöjligheter och konkurrensfördelar för
            svensk sjöfart.
          </note>
          <note>
            Jag ser att det händer mycket i sjöfartsbranschen på detta område
            nu, vilket jag tycker är oerhört glädjande. Där ser man inte miljökrav
            och ytterligare förväntningar på miljöanpassning enbart som en
            pålaga utan ock ­ så som en möjlighet att utveckla branschen.
            Jag tycker att det är oerhört glädjande att se denna utveckling.
          </note>
          <note type="speaker">
            Anf. 42 GUNNAR HEDBERG (M):
          </note>
          <note>
            Herr talman! Det är nog bäst att skynda i frågan, statsrådet.
            Ett sådant skifte kan ske snabbare än man tror. Jag tycker att
            man i många fall kan tala om de senaste åtta åren. Men i det här
            fallet finns det ingen anledning att skylla på vare sig den ena
            eller den andra. Det har funnits ett sanktionssystem som inte
            fungerar, som jag har visat på, mellan 2010 och 2014. Det blev
            inget åtal på 35 anmälda. Då måste vi hitta ett nytt system, och
            ett slagkraftigt sådant.
          </note>
          <note>
            I trafikutskottets betänkande TU11 redovisades allt arbete som
            har pågått med trafikanalys av Transportstyrelsen och andra för
            att ta fram underlag för ett bättre sanktionssystem. Dessa delar
            finns alltså. Därför hoppas jag på detta. Det här är en sak som
            är ungefär 100 gånger större än tonnageskatten; den rör ungefär
            40 miljoner, och detta rör mellan 4 och 6 miljarder kronor per
            år.
          </note>
          <note>
            När vi har en fråga av den digniteten hoppas jag verkligen att
            ministern griper sig an den med stor kraft. Från Moderaternas
            sida kommer vi att följa den, för det är frågan värd.
          </note>
          <note type="speaker">
            Anf. 43 Statsrådet ANNA JOHANSSON (S):
          </note>
          <note>
            Herr talman! Jag kan försäkra interpellanten om att arbetet fortgår
            med hög intensitet i Regeringskansliet och att det kommer att
            komma ett väl utarbetat och utformat förslag för att säkerställa
            att man kan ta ut de sank ­ tionsavgifter som krävs för att se
            till att regelefterlevnaden vad gäller svaveldirektivet är fortsatt
            hög. Därmed säkerställs också både en god miljö och sunda konkurrensvillkor
            inom sjöfarten.
          </note>
          <note>
            Jag ser goda möjligheter för sjöfartsbranschen att växa och att
            öka sin attraktivitet också genom att ligga i framkant vad gäller
            miljöteknikut ­ veckling. Jag ser fram emot en stark utveckling
            på sjöfartssidan de närmas ­ te åren.
          </note>
          <note>
            Överläggningen var härmed avslutad.
          </note>
          <note>
            § 11 Svar på interpellation 2014/15:509 om Ryssland och CFE-avtalet
          </note>
          <note type="speaker">
            Anf. 44 Försvarsminister PETER HULTQVIST (S):
          </note>
          <note>
            Herr talman! Jeff Ahl har frågat mig om försvaret kommer att
            garan ­ teras de ekonomiska resurser de efterfrågar och behöver
            för att uppnå ett minimum av förmåga.
          </note>
          <note>
            Regeringen har lämnat över ett förslag till riksdagen om en ny
            inriktning för försvaret under perioden 2016–2020.
          </note>
          <note>
            Den enskilt viktigaste målsättningen under den kommande försvarsinriktningsperioden
            2016–2020 är att öka den operativa förmågan i krigsförbanden och
            den samlade operativa förmågan i totalförsvaret. Det handlar då
            om kompetens och förmåga att klara fredstida uppgifter och uppgifter
            vid höjd beredskap och krig. Försvaret ska kunna användas i fred,
            i kris och i krig.
          </note>
          <note>
            Försvarsberedningen redovisade i sin rapport Försvaret av Sverige
            – S tarkare försvar för en osäker tid flera prioriterade områden
            för förmågeutvecklingen och föreslog mot den bakgrunden tillförsel
            av medel till Försvarsmaktens förbandsverksamhet och materielanskaffning.
          </note>
          <note>
            Regeringen ser i ljuset av det försämrade säkerhetspolitiska
            läget och utvecklingen av den operativa förmågan som Försvarsmakten
            redovisat ett behov av att ytterligare förstärka försvarsekonomin,
            vilket redovisas i vårt förslag till riksdagen. Med dessa ekonomiska
            tillskott stärks det svenska försvaret under den kommande inriktningsperioden.
          </note>
          <note type="speaker">
            Anf. 45 JEFF AHL (SD):
          </note>
          <note>
            Herr talman! När Peter Hultqvist tillträdde som försvarsminister
            upplevde många av oss försvarsvänner att det skönjdes ett ljus
            i tunneln. Nu tillträdde en försvarsminister vars höga tonläge
            i opposition talade för att det kanske skulle bli en försvarsvänlig
            politik till skillnad från den politik som har förts av tidigare
            socialdemokratiska regeringar och den borgerliga regering vi drogs
            med under åtta års tid.
          </note>
          <note>
            Försvarsministern talade när han tillträdde också om att sluta
            att hymla om sakernas tillstånd. Det tycker jag var beundransvärt.
            Han menade att det är viktigt att vi talar om hur saker och ting
            faktiskt föreligger, utan omsvep. Det finns positiva delar i det
            beslut som har presenterats. Gotland, till exempel, verkar på
            väg att återmilitariseras, om än i för liten skala och dessutom
            för sent. Viktiga komponenter såsom luftvärn och annat saknas
            också.
          </note>
          <note>
            Det som också är positivt är att Försvarsmakten för en gångs
            skull inte används som en budgetregulator. Man tillskjuter i stället
            resurser, vilket är trevligt med hänsyn till att vi under 25 år
            har nedrustat det svenska försvaret.
          </note>
          <note>
            Där någonstans slutar däremot det positiva.
          </note>
          <note>
            Om försvaret ska kunna öka sin förmåga duger det inte med lappa-och-laga-beslut
            som det här. Framför allt måste Försvarsmaktens krav på investeringar
            av minimikaraktär godtas. 25 år av nedrustning har som sagt rustat
            ned försvaret till mer eller mindre oigenkännlighet jämfört med
            vad det en gång var.
          </note>
          <note>
            Herr talman! Jag vill lyfta upp CFE-avtalet som ett exempel på
            hur Försvarsberedningen har hanterat svenska folkets säkerhet.
            Försvarsberedningen lyfte fram CFE-avtalet som en viktig aspekt
            som skulle påverka eventuella försvarsbeslut. När riksdagen inte
            ville skriva under en förnyelse av detta tog Försvarsberedningen
            för enkelhetens skull bort denna skrivelse. Den typen av strutsbeteende
            skrämmer åtminstone mig när det gäller försvarspolitiken.
          </note>
          <note>
            Jag upplever att det inte finns någon vilja att ta de hot som
            tornar upp sig på allvar. Medan vissa anslag i stadsbudgeten tillåts
            skena, utan några som helst åtgärder och utan att någon höjer
            på ögonbrynen, prioriterar man fortfarande ned svenska folkets
            säkerhet. Det finner jag ytterst allvarligt.
          </note>
          <note>
            Försvarsmaktens krav på 16 miljarder under fyra år var ett minimum.
            Regeringen och dess borgerliga allierade valde att leverera enbart
            hälften. Det som Försvarsmakten krävde resurser för var det ökända
            enveckasförsvaret . När detta underfinansieras en gång till och
            när man bara tillskjuter 50 procent av minimikravet plus att man
            lägger till vissa extrakostnader som inte fanns med – till exempel
            att man ska återmilitarisera Gotland vilket inte är gratis – landar
            vi i något som liknar ett tredagarsförsvar. Och det är under förutsättning
            att en eventuell angripare angriper på en plats; då kan vi alltså
            försvara oss i tre dagar.
          </note>
          <note>
            Herr talman! Jag undrar om försvarsministern är nöjd med att
            man fortsätter att underfinansiera försvaret. Jag undrar om försvarsministern
            är nöjd med att man tillskjuter enbart 50 procent av det som var
            ett minimikrav från Försvarsmakten. Och absolut viktigast: Är
            det bra att vi nu går från att skapa en basplatta för ett enveckasförsvar,
            vilket var minimikravet, till att i stället finansiera en basplatta
            för ett tredagarsförsvar?
          </note>
          <note type="speaker">
            Anf. 46 Försvarsminister PETER HULTQVIST (S):
          </note>
          <note>
            Herr talman! Det är många saker av intresse som tas upp i Jeff
            Ahls resonemang. Jag vill först reda ut synen på underfinansiering.
            När Försvarsmakten lade fram sitt förslag före jul hade underfinansieringar
            i Försvarsmaktens drift retts ut i det förslaget. Det som redovisades
            i Försvarsmaktens förslag var en ambitionsnivå i förhållande till
            den ekonomi som de hade att tillgå och är alltså finansierat.
            Man kan inte säga att det som nu finns är underfinansierat.
          </note>
          <note>
            Däremot ligger det en framtida underfinansieringsproblematik
            på materielsidan. Där har vi stora utmaningar. Och det är egentligen
            inget parti som har en bra lösning på de problemen i dag eftersom
            det är oerhört omfattande materielprojekt. Det är en ny ubåt,
            det är tio nya stridsflygplan, det är lång räckvidd och precisionsbekämpningsförmåga,
            det är stridsfordon, det är fast telenät och det är sensorkedjan
            . En lång rad sådana saker måste vi nu skapa en strategi för.
            Därför kommer vi att tillsätta en utredare som ska titta på det
            och lägga en grund för regeringens framtida ställningstagande,
            och som nästa försvarsberedning kan ha som inriktning.
          </note>
          <note>
            Det handlar alltså om miljarders miljarder. Man har uraktlåtit
            att hantera frågan genom åren. Och nu måste vi på något vis orka
            ta tag i det här. Därför tror jag att det här är rätt infallsvinkel.
            Det har fallit bort en del projekt ur listan som Försvarsmakten
            hade presenterat.
          </note>
          <note>
            Man måste också skilja på två saker. Försvarsberedningsförslag
            är inte detsamma som inriktningsproposition. Det är två skilda
            saker. En inriktningsproposition är ett regeringsförslag. Och
            den uppgörelse som finns har till viss del prioriterat andra saker
            än det som Försvarsmakten förde upp, bland annat just stridsgruppen
            på Gotland med ett intervall på kanske 230–270 soldater. Det har
            tillförts i sammanhanget som en befinner oss i.
          </note>
          <note>
            Allt som vi har gjort – vi angriper först basplattan i försvaret
            med en lång rad investeringar i ammunition, i pansarvärnsförmåga,
            i personlig utrustning, i nya granatkastare, i skydd av flygbaser,
            i spridning av flygdivisioner och så vidare – är sätt att täcka
            håligheter som har uppkommit genom åren. Vi har också prioriterat
            ubåtsjaktsförmågan, och vi har prioriterat Gotland. Vi går även
            in med satsningar som innebär att vi går från ett defensivt cyberförsvar
            till ett aktivt cyberförsvar. Det är många saker som görs i sammanhanget.
          </note>
          <note>
            Naturligtvis kan man fundera på om vi ska önska oss mer. Det
            är ett ständigt pågående arbete. Och nu har vi en försvarsgrupp
            som ska värdera och följa upp det konkreta utfallet av överenskommelsen
            och kontinuerligt diskutera framtiden, hur det här är i förhållande
            till omvärldsläget.
          </note>
          <note>
            Jag kan lova att Försvarsmakten, med det paket som vi nu har
            presenterat, kommer att ha ett mycket omfattande arbete framför
            sig för att fullfölja det som riksdagen förmodligen kommer att
            bekräfta i ett beslut. Dessutom det en utredning med i det här
            med uppdrag att titta på bland annat den norska och danska modellen
            när det gäller personalförsörjning. Man tittar alltså på en modell
            som innehåller både professionella soldater och ett komplement
            i form av värnplikt.
          </note>
          <note type="speaker">
            Anf. 47 JEFF AHL (SD):
          </note>
          <note>
            Herr talman! Jag tackar försvarsministern för svaret. Jag får
            väl ge försvarsministern beröm eftersom jag hade förväntat mig
            mer hymmel än det var. Det är bra att vi talar klarspråk just
            när det gäller materielsidan.
          </note>
          <note>
            Jag vet att det är skillnad på försvarsberedning och försvarsbeslut.
            Det som jag belyste var CFE-avtalet som Försvarsberedningen behandlade
            2007–2008 där de valde att ta bort vissa skrivelser. Det är det
            som jag menar med strutsbeteende.
          </note>
          <note>
            Försvarsministern säger att det inte finns något parti som vill
            göra de satsningar som krävs för att lösa det här. Men det finns
            ett parti som gör det. Och det är vårt parti, Sverigedemokraterna.
            I stället för era 10,2 miljarder har vi lagt förslag på 41 miljarder
            under den här femårsperioden för att tillskjuta de resurser som
            krävs för att jobba utöver basplattan och på sikt få ett existensförsvar
            i stället för ett enveckasförsvar.
          </note>
          <note>
            Vårt långsiktiga mål är att försöka nå upp till en försvarsförmåga,
            mätt i bnp, på 2–2 ½ procent. Om man tittar på hur det ser ut
            just nu – och det har FOI nyligen diskuterat – ser det ut som
            att Sveriges försvar kommer att tilldelas mindre än 1,1 procent
            av bnp. Mätt i bnp kommer vi alltså att prioritera ned försvaret.
          </note>
          <note>
            Jag förstår att det inte är lätt för försvarsministern att få
            sin vilja igenom. Jag tror inte att det förslag som nu kom var
            helt och hållet i enlighet med försvarsministerns vilja. Det kan
            inte vara lätt att sitta i en regering tillsammans med ett parti
            som fram till nyligen ville ha ett försvar som gick ut på att
            man skulle krama ihjäl fienderna när de landsteg, alltså ett försvar
            som inte finns över huvud taget.
          </note>
          <note>
            Det är intressant att värnplikten tas upp och att en utredning
            nu ska titta på den danska och norska modellen. Vi har redan haft
            värnplikt och värnpliktiga som anställts i förband när man har
            åkt utomlands. Den utredningen bör alltså inte ta särskilt lång
            tid, utan det handlar väl mer om att konstatera hur vi ska göra
            för att övergå till ett sådant system, som är bättre och billigare.
          </note>
          <note>
            Nu har det varit överläggningar om en inriktningsproposition,
            och i den talar man bland annat om kraftsamling. Jag undrar hur
            man ska kunna kraftsamla två brigader i Sverige från olika delar
            av landet utan att ha ett luftvärn som kan skydda eventuella transporter.
            På Gotland har vi stridsvagnar som står i ett plåtskjul. Det plåtskjulet
            kan skjutas bort med en enda välriktad kryssningsrobot, och sedan
            har vi inget stridsvagnskompani kvar på Gotland.
          </note>
          <note>
            Att öka förmågan innebär inte att man lappar och lagar och skickar
            över några hundra man till Gotland. Man måste, som försvarsministern
            talade om tidigare, ha en helhetssyn. Och om man inte kan försvara
            Gotland med luftvärn och inte har tillräckligt med förband på
            Gotland kommer man inte heller att kunna försvara Gotland. Då
            är det bara plakatpolitik.
          </note>
          <note>
            Jag skulle vilja fråga försvarsministern: Är det inte bättre
            att försöka sträcka ut handen och samarbeta med partier som faktiskt
            vill finansiera försvaret så pass mycket att vi går från det enveckasförsvar
            som det pratas om till ett existensförsvar likt det som vi hade
            tidigare?
          </note>
          <note type="speaker">
            Anf. 48 Försvarsminister PETER HULTQVIST (S):
          </note>
          <note>
            Herr talman! När det gäller CFE-avtalet och annat som har hänt
            under senare tid blundar jag inte för något av detta. Jag kan
            bara konstatera att situationen är mer komplicerad och värre än
            bara ett uppsagt CFE-avtal som inte fungerar.
          </note>
          <note>
            Det sker faktiskt en annektering av Krim. Det är en väpnad konflikt
            i Ukraina där man försöker att lösa upp ett land inifrån. Det
            finns en press på de baltiska staterna. Verksamheten i Östersjöområdet
            ökar. För en kort tid sedan var det en rysk övning i Arktis. Det
            är alltså mycket som sker.
          </note>
          <note>
            Det som fungerar vid de internationella avtalen i dag är de så
            kallade Open Skies-flygningarna. Men internationella avtal har
            tonats ned väldigt mycket, och det är också någonting som är i
            relation med hur omvärldsläget har förändrats. Det är också en
            bekräftelse på att den europeiska säkerhetsordningen har rubbats.
          </note>
          <note>
            När det gäller synen på Gotland och hur Gotland ska försvaras
            är det klart att luftvärn naturligtvis har en central roll i det
            sammanhanget. Det som sägs i överenskommelsen är att inom ramen
            för övningsverksamheten bör det vara frekvent med övningar som
            har koppling till luftvärnssidan. Det är en sak som vi markerar.
          </note>
          <note>
            När vi diskuterar helhetssyn ska man inte underskatta den roll
            som flygvapnet och stridsflyget i form av JAS kan ha. Man ska
            inte heller underskatta de resurser som marinen har. Gripen ingår
            ju också i svenskt luftförsvar, det måste man betänka. I Ronneby
            finns det en bas och det finns också en baseringsmöjlighet på
            Gotland.
          </note>
          <note>
            När det gäller luftvärnet ligger det i det paket som vi har lagt
            fram en förnyelse och uppgradering av luftvärnet. Det kommer att
            bli en bättre kvalitet på det framtida luftvärnet, och det finns
            alltså med i investeringsplanen.
          </note>
          <note>
            När det gäller pengar tror jag att den utredning som vi nu ska
            genomföra blir väldigt viktig för att man ska kunna ha tydlig
            prioritering och för att det ska vara väl genomtänkt var pengarna
            läggs. Det rör sig om stora investeringar för skolflygplan, stridsfordonspark,
            transportflyg, minröjningsfartyg, fast telenät, sjömålsrobot.
            Här är både ubåtar och nya JAS-plan inblandade. Det är alltså
            jätteutmaningar.
          </note>
          <note>
            Jag har inte sett något parti som här har presenterat en genomtänkt
            strategi där man har gjort en avvägning mellan alla balanser,
            prioriteringar och de ekonomiska konsekvenser som krävs för att
            klara detta. Dessutom får man lägga till alla de utmaningar som
            finns på den marina sidan, till exempel på korvettsidan.
          </note>
          <note>
            Jag tror att även om Jeff Ahl lägger upp en massa pengar på bordet
            till en finansiering som jag inte tror på i praktiken måste även
            ert parti gå igenom hur ni ska kunna göra detta på ett seriöst
            sätt. Vi kommer nog alla att ha nytta av att en sådan här utredning
            genomförs.
          </note>
          <note>
            Jag vill komplettera det som jag tidigare sa. Vi inför också
            en ny per ­ sonalkategori, GSS/P – det finns också med i överenskommelse
            – som en plikt. Där ska sjömän, soldater och befäl som inte är
            anställda placeras. Det är också kopplat till det beslut som regeringen
            fattade före jul. Man kan då krigsförbandsöva före detta värnpliktiga
            som finns i organisatio ­ nen. Vi etablerar där en bas för ett
            nytt system.
          </note>
          <note type="speaker">
            Anf. 49 JEFF AHL (SD):
          </note>
          <note>
            Herr talman! Jag vill börja med a tt bemöta detta med seriositet
            på den ekonomiska sidan. Jag föreslår att försvarsministern läser
            igenom våra skuggbudgetar lite mer noggrant och tar reda på lite
            mer källfakta. Då kommer han att se att det finns en hög grad
            av seriositet i våra förslag. Dessutom tror jag inte att en regering
            som pratar om att överge överskottsmålet ska prata om seriositet
            i Sveriges riksdag. Det är totalt ansvarslöst, men det är ju inte
            ekonomi som vi ska tala om, utan nu ska vi tala om försvar.
          </note>
          <note>
            Historiskt har Sverige alltid legat efter vid större historiska
            skeenden. Inför första världskriget var det nedrustning i Sverige.
            Inför andra världskriget var det också nedrustning. Nu befinner
            vi oss i någonting som skulle kunna vara ett förstadium till något
            mycket allvarligare. Ändå fortsätter man att underfinansiera försvaret,
            trots att det behövs mer pengar. Man uppnår inte ens en miniminivå.
          </note>
          <note>
            Den organisation som vår försvarsminister nu pratar om är det
            ökända enveckasförsvaret. På 90-talet hade vi ett heltäckande
            försvar som kunde försvara hela landet. Nu pratar vi om att underfinansiera
            ett enveckasförsvar som ska kunna försvara en plats i en vecka
            i Sverige.
          </note>
          <note>
            Vi måste se våra satsningar i förhållande till en potentiell
            angripare. När våra satsningar går i otakt tappar vi i förmåga
            hela tiden.
          </note>
          <note>
            När det gäller närskydd av flygbaserna är det ett faktum att
            vi ska minska antalet stridsflyg. När det då ska moderniseras
            är detta underfinansierat. Man tar inte hotet på allvar. Det är
            i linje med den försvarspolitik som vi har sett från alla partier
            här i riksdagen utom vårt – tyvärr.
          </note>
          <note type="speaker">
            Anf. 50 Försvarsminister PETER HULTQVIST (S):
          </note>
          <note>
            Herr talman! Att ständigt ligga i otakt med omvärlden är det
            nog inte bara Sverige som gör . Det kan vi nog se i en lång rad
            länder. Man kan naturligtvis beklaga att det är på det sättet.
            Men jag har bara att utgå från realiteter, och realiteten är att
            jag börjar utifrån dagens situation.
          </note>
          <note>
            För mig betyder underfinansiering att man inte har pengar till
            de åtaganden som man gör. De åtaganden som ingår i förslagen har
            vi pengar till. Däremot har vi inte pengar till hela materielbiten.
            Därför ska den strategin ingå i utredningen.
          </note>
          <note>
            Ett enveckasförsvar är ett av många scenarier som man jobbar
            med inom ramen för Försvarsmakten. Är det så att det blir en konflikt
            – och det är vad Försvarsberedningen har utgått ifrån – berör
            det ju flera länder samtidigt och inte enbart Sverige. En mängd
            länder kommer i så fall att dras in. Det är nog inte så enkelt
            som att bra säga att försvaret räcker i bara en vecka. Det finns
            många dimensioner i eventuella konflikter och det finns många
            scenarier som man kan jobba utifrån. Det som nog är genomgående
            för scenariotänkandet är att det oftast blir fel när det faller
            ut i praktiken. Kanske Krimexemplet kan vara en påminnelse om
            det.
          </note>
          <note>
            När man ska ta fram en strategi är det, som har sagts här, en
            helhet både med förmåga i Sverige och med djupa internationella
            samarbeten inom partnerskapet med Nato, inom Norden och inom det
            svensk-finska samarbetet där vi nu har flyttat fram positionerna.
          </note>
          <note>
            Du nämnde skyddet av flygplatsbaserna. Försvarsmakten får 75
            procent av de pengar som man har begärt på detta område, och då
            kan man flytta fram positionerna rätt så rejält.
          </note>
          <note>
            Överläggningen var härmed avslutad.
          </note>
          <note>
            § 12 Bordläggning
          </note>
          <note>
            Följande dokument anmäldes och bordlades:
          </note>
          <note>
            EU-dokument
          </note>
          <note>
            KOM(2015) 174 Förslag till Europaparlamentets och rådets förordning
            om upphävande av rådets direktiv 76/621/EEG om högsta tillåtna
            halt av erukasyra i oljor och fetter och rådets förordning (EG)
            nr 320/2006 om inrättande av en tillfällig ordning för omstrukturering
            av sockerindustrin
          </note>
          <note>
            § 13 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 23 april
          </note>
          <note>
            2014/15:534 Fler stora event i Sverige
          </note>
          <note>
            av Rikard Larsson (S)
          </note>
          <note>
            till statsrådet Gabriel Wikström (S)
          </note>
          <note>
            2014/15:535 Regeringens hantering av ökande sjukskrivningar
          </note>
          <note>
            av Johan Forssell (M)
          </note>
          <note>
            till socialförsäkringsminister Annika Strandhäll (S)
          </note>
          <note>
            2014/15:536 Konsekvenser för landsbygden av höjd skatt på bensin
            och diesel
          </note>
          <note>
            av Helena Bouveng (M)
          </note>
          <note>
            till finansminister Magdalena Andersson (S)
          </note>
          <note>
            2014/15:537 Regeringens ekonomiska politik
          </note>
          <note>
            av Niklas Wykman (M)
          </note>
          <note>
            till finansminister Magdalena Andersson (S)
          </note>
          <note>
            2014/15:538 Barns rätt till fritidsaktivitet
          </note>
          <note>
            av Sofia Fölster (M)
          </note>
          <note>
            till statsrådet Åsa Regnér (S)
          </note>
          <note>
            2014/15:539 TTIP:s betydelse för säkerhetspolitiken
          </note>
          <note>
            av Hans Wallmark (M)
          </note>
          <note>
            till statsminister Stefan Löfven (S)
          </note>
          <note>
            2014/15:540 Breddning av det nordiska försvarssamarbetet
          </note>
          <note>
            av Hans Wallmark (M)
          </note>
          <note>
            till försvarsminister Peter Hultqvist (S)
          </note>
          <note>
            2014/15:541 Framtiden för svensk handel med sälprodukter
          </note>
          <note>
            av Åsa Coenraads (M)
          </note>
          <note>
            till statsrådet Sven-Erik Bucht (S)
          </note>
          <note>
            2014/15:542 Traineejobb
          </note>
          <note>
            av Lotta Finstorp (M)
          </note>
          <note>
            till arbetsmarknadsminister Ylva Johansson (S)
          </note>
          <note>
            2014/15:543 Hög frånvaro och brist på studiero i skolan
          </note>
          <note>
            av Erik Bengtzboe (M)
          </note>
          <note>
            till utbildningsminister Gustav Fridolin (MP)
          </note>
          <note>
            2014/15:544 Regeringens uppföljning av riksdagens beslut om utökad
            matematikundervisning
          </note>
          <note>
            av Erik Bengtzboe (M)
          </note>
          <note>
            till utbildningsminister Gustav Fridolin (MP)
          </note>
          <note>
            § 14 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 23 april
          </note>
          <note>
            2014/15:452 Rekrytering av familjehem
          </note>
          <note>
            av Thomas Finnborg (M)
          </note>
          <note>
            till statsrådet Åsa Regnér (S)
          </note>
          <note>
            2014/15:453 Demokratibistånd till Ryssland
          </note>
          <note>
            av Sotiris Delis (M)
          </note>
          <note>
            till statsrådet Isabella Lövin (MP)
          </note>
          <note>
            2014/15:454 Östlig förbindelse
          </note>
          <note>
            av Sofia Fölster (M)
          </note>
          <note>
            till statsrådet Anna Johansson (S)
          </note>
          <note>
            2014/15:455 Patientsäkerhet utan resurser
          </note>
          <note>
            av Cecilia Widegren (M)
          </note>
          <note>
            till statsrådet Gabriel Wikström (S)
          </note>
          <note>
            2014/15:456 Bensinskattens effekt på Norrland
          </note>
          <note>
            av Edward Riedl (M)
          </note>
          <note>
            till finansminister Magdalena Andersson (S)
          </note>
          <note>
            2014/15:457 Militärflygplan i incidenter
          </note>
          <note>
            av Désirée Pethrus (KD)
          </note>
          <note>
            till försvarsminister Peter Hultqvist (S)
          </note>
          <note>
            2014/15:458 Bensinskatten
          </note>
          <note>
            av Sten Bergheden (M)
          </note>
          <note>
            till finansminister Magdalena Andersson (S)
          </note>
          <note>
            2014/15:459 Utvärdering av vindkraften
          </note>
          <note>
            av Sten Bergheden (M)
          </note>
          <note>
            till statsrådet Ibrahim Baylan (S)
          </note>
          <note>
            2014/15:460 Återfall i brott
          </note>
          <note>
            av Ellen Juntti (M)
          </note>
          <note>
            till justitie- och migrationsminister Morgan Johansson (S)
          </note>
          <note>
            2014/15:461 Utbildningsministerns nyttjande av regeringsplanet
          </note>
          <note>
            av Edward Riedl (M)
          </note>
          <note>
            till utbildningsminister Gustav Fridolin (MP)
          </note>
          <note>
            § 15 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 23 april
          </note>
          <note>
            2014/15:410 Välfärdsentreprenörerna och kvaliteten
          </note>
          <note>
            av Jörgen Warborn (M)
          </note>
          <note>
            till statsrådet Ardalan Shekarabi (S)
          </note>
          <note>
            2014/15:423 Besöksnäringen
          </note>
          <note>
            av Betty Malmberg (M)
          </note>
          <note>
            till närings- och innovationsminister Mikael Damberg (S)
          </note>
          <note>
            § 16 Kammaren åtskildes kl. 11.18 .
          </note>
          <note>
            Förhandlingarna leddes
          </note>
          <note>
            av andre vice talmannen från sammanträdets början till och med
            § 11 anf. 45 (delvis) och
          </note>
          <note>
            av förste vice talmannen därefter till sammanträdets slut.
          </note>
          <note>
            Vid protokollet
          </note>
          <note>
            ABIGAIL CHOATE
          </note>
          <note>
            /Eva-Lena Ekman
          </note>
          <note>
            Innehållsförteckning
          </note>
          <note>
            § 1 Avsägelser
          </note>
          <note>
            § 2 Anmälan om kompletteringsval
          </note>
          <note>
            § 3 Anmälan om fördröjda svar på interpellationer
          </note>
          <note>
            § 4 Anmälan om granskningsrapport
          </note>
          <note>
            § 5 Ärenden för hänvisning till utskott
          </note>
          <note>
            § 6 Svar på interpellation 2014/15:438 om Sveriges och Finlands
            transportförbindelse i Kvarken
          </note>
          <note>
            Anf. 1 Statsrådet ANNA JOHANSSON (S)
          </note>
          <note>
            Anf. 2 JONAS SJÖSTEDT (V)
          </note>
          <note>
            Anf. 3 Statsrådet ANNA JOHANSSON (S)
          </note>
          <note>
            Anf. 4 JONAS SJÖSTEDT (V)
          </note>
          <note>
            Anf. 5 Statsrådet ANNA JOHANSSON (S)
          </note>
          <note>
            Anf. 6 JONAS SJÖSTEDT (V)
          </note>
          <note>
            Anf. 7 Statsrådet ANNA JOHANSSON (S)
          </note>
          <note>
            § 7 Svar på interpellation 2014/15:386 om tyngre lastbilar
          </note>
          <note>
            Anf. 8 Statsrådet ANNA JOHANSSON (S)
          </note>
          <note>
            Anf. 9 JESSICA ROSENCRANTZ (M)
          </note>
          <note>
            Anf. 10 JAKOP DALUNDE (MP)
          </note>
          <note>
            Anf. 11 Statsrådet ANNA JOHANSSON (S)
          </note>
          <note>
            Anf. 12 JESSICA ROSENCRANTZ (M)
          </note>
          <note>
            Anf. 13 JAKOP DALUNDE (MP)
          </note>
          <note>
            Anf. 14 LEIF PETTERSSON (S)
          </note>
          <note>
            Anf. 15 Statsrådet ANNA JOHANSSON (S)
          </note>
          <note>
            Anf. 16 JESSICA ROSENCRANTZ (M)
          </note>
          <note>
            Anf. 17 LEIF PETTERSSON (S)
          </note>
          <note>
            Anf. 18 Statsrådet ANNA JOHANSSON (S)
          </note>
          <note>
            § 8 Svar på interpellation 2014/15:428 om ökad konkurrens på
            järnvägsnätet
          </note>
          <note>
            Anf. 19 Statsrådet ANNA JOHANSSON (S)
          </note>
          <note>
            Anf. 20 JESSICA ROSENCRANTZ (M)
          </note>
          <note>
            Anf. 21 Statsrådet ANNA JOHANSSON (S)
          </note>
          <note>
            Anf. 22 JESSICA ROSENCRANTZ (M)
          </note>
          <note>
            Anf. 23 Statsrådet ANNA JOHANSSON (S)
          </note>
          <note>
            Anf. 24 JESSICA ROSENCRANTZ (M)
          </note>
          <note>
            Anf. 25 Statsrådet ANNA JOHANSSON (S)
          </note>
          <note>
            § 9 Svar på interpellation 2014/15:452 om Tvärförbindelse Södertörn
          </note>
          <note>
            Anf. 26 Statsrådet ANNA JOHANSSON (S)
          </note>
          <note>
            Anf. 27 ERIK OTTOSON (M)
          </note>
          <note>
            Anf. 28 Statsrådet ANNA JOHANSSON (S)
          </note>
          <note>
            Anf. 29 ERIK OTTOSON (M)
          </note>
          <note>
            Anf. 30 TERES LINDBERG (S)
          </note>
          <note>
            Anf. 31 Statsrådet ANNA JOHANSSON (S)
          </note>
          <note>
            Anf. 32 ERIK OTTOSON (M)
          </note>
          <note>
            Anf. 33 TERES LINDBERG (S)
          </note>
          <note>
            Anf. 34 Statsrådet ANNA JOHANSSON (S)
          </note>
          <note>
            § 10 Svar på interpellation 2014/15:497 om svaveldirektivet
          </note>
          <note>
            Anf. 35 Statsrådet ANNA JOHANSSON (S)
          </note>
          <note>
            Anf. 36 GUNNAR HEDBERG (M)
          </note>
          <note>
            Anf. 37 LEIF PETTERSSON (S)
          </note>
          <note>
            Anf. 38 Statsrådet ANNA JOHANSSON (S)
          </note>
          <note>
            Anf. 39 GUNNAR HEDBERG (M)
          </note>
          <note>
            Anf. 40 LEIF PETTERSSON (S)
          </note>
          <note>
            Anf. 41 Statsrådet ANNA JOHANSSON (S)
          </note>
          <note>
            Anf. 42 GUNNAR HEDBERG (M)
          </note>
          <note>
            Anf. 43 Statsrådet ANNA JOHANSSON (S)
          </note>
          <note>
            § 11 Svar på interpellation 2014/15:509 om Ryssland och CFE-avtalet
          </note>
          <note>
            Anf. 44 Försvarsminister PETER HULTQVIST (S)
          </note>
          <note>
            Anf. 45 JEFF AHL (SD)
          </note>
          <note>
            Anf. 46 Försvarsminister PETER HULTQVIST (S)
          </note>
          <note>
            Anf. 47 JEFF AHL (SD)
          </note>
          <note>
            Anf. 48 Försvarsminister PETER HULTQVIST (S)
          </note>
          <note>
            Anf. 49 JEFF AHL (SD)
          </note>
          <note>
            Anf. 50 Försvarsminister PETER HULTQVIST (S)
          </note>
          <note>
            § 12 Bordläggning
          </note>
          <note>
            § 13 Anmälan om interpellationer
          </note>
          <note>
            § 14 Anmälan om frågor för skriftliga svar
          </note>
          <note>
            § 15 Anmälan om skriftliga svar på frågor
          </note>
          <note>
            § 16 Kammaren åtskildes kl. 11.18.
          </note>
          <note>
            Tryck: Elanders, Vällingby 2015
          </note>
        </div>
      </body>
    </text>
  </TEI>
</teiCorpus>
