<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201415</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201415</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201415--102</head>
          <docDate when="2015-05-22">2015-05-22</docDate>
        </div>
      </front>
      <body>
        <div>
          <note>
            § 1 Justering av protokoll
          </note>
          <note>
            Protokollet för den 5 maj justerades.
          </note>
          <note>
            § 2 Avsägelse
          </note>
          <note>
            Talmannen meddelade att Sara Karlsson (S) avsagt sig uppdraget
            som ledamot i Nordiska rådets svenska delegation .
          </note>
          <note>
            Kammaren biföll denna avsägelse.
          </note>
          <note>
            § 3 Anmälan om kompletteringsval
          </note>
          <note>
            Talmannen meddelade att Miljöpartiets riksdagsgrupp anmält Maria
            Ferm som ersättare i riksdagsstyrelsen.
          </note>
          <note>
            Talmannen förklarade vald till
          </note>
          <note>
            ersättare i riksdagsstyrelsen
          </note>
          <note>
            Maria Ferm (MP)
          </note>
          <note>
            § 4 Anmälan om förändringar i det sammansatta utrikes- och försvarsutskottet
          </note>
          <note>
            Talmannen anmälde följande förändringar i det sammansatta utrikes-
            och försvarsutskottet från och med den 19 maj:
          </note>
          <note>
            Allan Widman (FP), ordförande
          </note>
          <note>
            Kenneth G Forslund (S), vice ordförande
          </note>
          <note>
            Kent Härstedt (S) , d eputerad
          </note>
          <note>
            Peter Jeppsson (S) , s uppleant
          </note>
          <note>
            § 5 Anmälan om fördröjda svar på interpellationer
          </note>
          <note>
            Följande skrivelser hade kommit in:
          </note>
          <note>
            Interpellation 2014/15: 571
          </note>
          <note>
            Till riksdagen
          </note>
          <note>
            Interpellation 2014/15:571 Möjligheterna till undantag från reglerna
            om krav på kassaregister
          </note>
          <note>
            av Per-Ingvar Johnsson (C)
          </note>
          <note>
            Interpellationen kommer att besvaras fredagen den 5 juni 2015.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Stockholm den 20 maj 2015
          </note>
          <note>
            Finansdepartementet
          </note>
          <note>
            Magdalena Andersson (S)
          </note>
          <note>
            Enligt uppdrag
          </note>
          <note>
            Rikard Jermsten
          </note>
          <note>
            Expeditions- och rättschef
          </note>
          <note>
            Interpellation 2014/15:578
          </note>
          <note>
            Till riksdagen
          </note>
          <note>
            Interpellation 2014/15:578 Trängselskatt för utländska fordon
          </note>
          <note>
            av Jimmy Ståhl (SD)
          </note>
          <note>
            Interpellationen kommer att besvaras måndagen den 8 juni 2015.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Stockholm den 20 maj 2015
          </note>
          <note>
            Finansdepartementet
          </note>
          <note>
            Magdalena Andersson (S)
          </note>
          <note>
            Enligt uppdrag
          </note>
          <note>
            Rikard Jermsten
          </note>
          <note>
            Expeditions- och rättschef
          </note>
          <note>
            Interpellation 2014/15:579
          </note>
          <note>
            Till riksdagen
          </note>
          <note>
            Interpellation 2014/15:579 Kontrollsstation för koldioxidskatten
            avseende jord- och skogsbruket
          </note>
          <note>
            av Anders Forsberg (SD)
          </note>
          <note>
            Interpellationen kommer att besvaras måndagen den 22 juni 2015.
          </note>
          <note>
            Skälet till dröjsmålet är tjänsteresor och sedan tidigare inbokade
            engagemang.
          </note>
          <note>
            Stockholm den 20 maj 2015
          </note>
          <note>
            Finansdepartementet
          </note>
          <note>
            Magdalena Andersson (S)
          </note>
          <note>
            Enligt uppdrag
          </note>
          <note>
            Rikard Jermsten
          </note>
          <note>
            Expeditions- och rättschef
          </note>
          <note>
            Interpellation 2014/15:591
          </note>
          <note>
            Till riksdagen
          </note>
          <note>
            Interpellation 2014/15:591 Finansiering av transportinfrastruktur
          </note>
          <note>
            av Anders Åkesson (C)
          </note>
          <note>
            Interpellationen kommer att besvaras tisdagen den 2 juni 2015.
          </note>
          <note>
            Skälet till dröjsmålet är tidigare inbokade resor och arrangemang.
          </note>
          <note>
            Stockholm den 20 maj 2015
          </note>
          <note>
            Näringsdepartementet
          </note>
          <note>
            Anna Johansson (S)
          </note>
          <note>
            Enligt uppdrag
          </note>
          <note>
            Fredrik Ahlén
          </note>
          <note>
            Expeditionschef
          </note>
          <note>
            Interpellation 2014/15:600
          </note>
          <note>
            Till riksdagen
          </note>
          <note>
            Interpellation 2014/15:600 Utredningen om Bromma flygplats
          </note>
          <note>
            av Anders Åkesson (C)
          </note>
          <note>
            Interpellationen kommer att besvaras tisdagen den 9 juni 2015.
          </note>
          <note>
            Skälet till dröjsmålet är tidigare inbokade resor och arrangemang.
          </note>
          <note>
            Stockholm den 20 maj 2015
          </note>
          <note>
            Näringsdepartementet
          </note>
          <note>
            Mehmet Kaplan (MP)
          </note>
          <note>
            Enligt uppdrag
          </note>
          <note>
            Fredrik Ahlén
          </note>
          <note>
            Expeditionschef
          </note>
          <note>
            Interpellation 2014/15:606
          </note>
          <note>
            Till riksdagen
          </note>
          <note>
            Interpellation 2014/15:606 Regeringens näringspolitik
          </note>
          <note>
            av Fredrik Schulte (M)
          </note>
          <note>
            Interpellationen kommer att besvaras fredagen den 5 juni 2015.
          </note>
          <note>
            Skälet till dröjsmålet är tidigare inbokade resor och arrangemang.
          </note>
          <note>
            Stockholm den 20 maj 2015
          </note>
          <note>
            Näringsdepartementet
          </note>
          <note>
            Mikael Damberg (S)
          </note>
          <note>
            Enligt uppdrag
          </note>
          <note>
            Fredrik Ahlén
          </note>
          <note>
            Expeditionschef
          </note>
          <note>
            § 6 Svar på interpellation 2014/15:542 om traineejobb
          </note>
          <note type="speaker">
            Anf. 1 Arbetsmarknadsminister YLVA JOHANSSON (S):
          </note>
          <note>
            Herr talman! Lotta Finstorp har frågat mig om när jag förväntar
            mig att målet för traineejobb ska vara uppnått och om jag fortfarande
            anser att traineejobb inom äldreomsorgen är en bra lösning.
          </note>
          <note>
            Traineejobb innebär en möjlighet för unga att kombinera arbete
            med en relevant yrkesutbildning inom sektorer där allt fler går
            i pension de närmaste åren eller där det finns bristyrken. Detta
            kommer att stärka deras förutsättningar till varaktig anknytning
            till arbetsmarknaden.
          </note>
          <note>
            I dag är det brist på personal inom yrken som kräver gymnasiekompetens,
            samtidigt som alltför få utbildas inom dessa yrken i ungdomsskolan.
          </note>
          <note>
            Traineejobb innebär en kombination av arbete och reguljär utbildning.
            Tre parter är involverade: arbetstagare, arbetsgivare och utbildningsanordnare.
            Antalet traineejobb är därför beroende av fleras aktiva agerande.
            Regeringen räknar med att traineejobben kommer att nå sin fulla
            volym om två till tre år. Den delegation för unga i arbete som
            jag inrättat kommer att underlätta införandet av traineejobb.
          </note>
          <note>
            Lotta Finstorp hänvisar i andra delen av sin fråga till kritik
            från fackförbund och yrkesverksamma när det gäller traineejobb
            inom äldreomsorgen.
          </note>
          <note>
            Äldreomsorgen sysselsätter ett stort antal arbetstagare inom
            välfärdssektorn. Behovet av en generationsväxling är stort, och
            det är viktigt att möjligheter till traineejobb finns även där.
            Jag har en nära och konstruktiv dialog med fackförbundet Kommunal.
            Även de välkomnar utökade möjligheter till generationsväxling.
          </note>
          <note>
            Jag kommer att verka för att möjligheten att få traineejobb finns
            på plats från augusti 2015. Möjligheten utökas till bland annat
            äldreomsorgen 2016 förutsatt att detta godkänns av Europeiska
            kommissionen.
          </note>
          <note>
            För att traineejobben ska fungera bra är det nödvändigt att de
            som får sådana jobb ska vara välkomna på arbetsplatserna. Liksom
            när det gäller andra subventionerade anställningar kommer det
            att finnas krav på att Arbetsförmedlingen ska samråda med lokala
            arbetstagarorganisationer innan någon anvisas en arbetsplats.
          </note>
          <note type="speaker">
            Anf. 2 LOTTA FINSTORP (M):
          </note>
          <note>
            Herr talman! Tack, ministern, för svaret!
          </note>
          <note>
            Den politik som regeringen för är en jobbfientlig politik som
            riskerar att bromsa Sveriges utveckling. Att fördyra jobb för
            unga, försämra för företagen och samtidigt höja bidragen kommer
            att leda till färre jobb för unga, inte fler.
          </note>
          <note>
            Regeringen och främst Socialdemokraterna gick i valrörelsen till
            val på att Sverige skulle ha EU:s lägsta arbetslöshet. Det är
            absolut ett behjärtansvärt mål på många sätt. Framför allt för
            att komma till rätta med ungdomsarbetslösheten, som är hög, är
            åtgärder för unga absolut en viktig del för att nå det målet.
          </note>
          <note>
            I går läste jag en intervju i GP, Göteborgs Posten, med arbetsmarknadsministern.
            Jag ska citera några rader från den intervjun som handlar om att
            ha EU:s lägsta arbetslöshet: ” Det beror litegrann på vad man
            menar med ett mål. Man kan ha mål och så bedömer man sannolikheten
            av att man ska nå dem, ungefär som det kan vara med nyårslöften,
            man bedömer sannolikheten av hur många dagar man ska hålla det.”
            Att vallöften och nyårslöften har samma dignitet hos regeringen
            har jag väldigt svårt att tro. Traineejobben trodde jag var en
            del i vallöftet om att uppnå EU:s lägsta arbetslöshet.
          </note>
          <note>
            Nyligen kom årets OECD-rapport för Sverige. Där konstateras att
            trots att antalet arbetstillfällen har ökat ligger arbetslösheten
            på en högre nivå i många OECD-länder jämfört med före finanskrisen.
            Och den höga nivån kommer inte per automatik att reduceras vid
            en konjunkturuppgång. Det är ofta så att om man har gått igenom
            en kraftig lågkonjunktur effektiviserar företag och offentlig
            sektor och tjänsterna blir färre.
          </note>
          <note>
            Rådet från OECD är: De politiska beslutsfattarna bör satsa på
            att skapa fler och bättre arbeten.
          </note>
          <note>
            Det är till syvende och sist att fler jobb växer fram i landet
            som gör att arbetslösheten minskar. Då måste jobbpolitiken vara
            det viktigaste verktyget i verktygslådan, men jag hittar inget
            sådant verktyg i regeringens verktygslåda.
          </note>
          <note>
            Fler unga behöver först och främst ha ett jobb att gå till. Då
            måste man på vägen dit se till att förbättra skolan, att försöka
            motivera skoltrötta ungdomar tillbaka till skolbänken, utveckla
            lärlingsutbildningar men också effektivisera nedsättningarna av
            arbetsgivaravgifter som vi vet har gett effekt. Men det finns
            inga förslag.
          </note>
          <note>
            Utifrån vad som lovades i valrörelsen tror ministern, vad jag
            har förstått, att det av de 34 000 traineejobb som lovades i valrörelsen
            är ungefär en fjärdedel som eventuellt kan effektueras.
          </note>
          <note>
            Jag har väldigt många frågor om detta. Det finns på regeringens
            hemsida ett citat av arbetsmarknadsministern: ”Nu ska vi lösa
            ungdomsarbetslösheten på riktigt. Vi ska inte sätta ungdomar i
            låtsasåtgärder.” Vad betyder det? Vad är låtsasåtgärder? Hur blir
            ungdomsjobben fler när arbetsgivaravgifterna tredubblas? Och vad
            händer med traineeplatserna?
          </note>
          <note type="speaker">
            Anf. 3 ROLAND UTBULT (KD):
          </note>
          <note>
            Herr talman! Tack, arbetsmarknadsministern, för svaret på interpella
            ­ tionen!
          </note>
          <note>
            Så här sa statsminister Stefan Löfven i augusti före valet förra
            året: Vi presenterar i dag en stor satsning ur vårt kommande valmanifest.
            Vi föreslår ett sjukvårdslyft med traineejobb för unga i sjukvården.
            Vi vill ge fler ungdomar chansen att upptäcka hälso- och sjukvården
            som arbetsmarknad och samtidigt avlasta den hårt pressade personalen.
          </note>
          <note>
            Traineejobben där unga arbetslösa ska få arbete och utbildning
            inom till exempel äldreomsorgen eller på fritis var alltså ett
            av Socialdemokraternas viktigaste och starkaste vallöften. Som
            vi hörde Lotta Finstorp beskriva blir det av de ca 30 000, som
            det talades om från början, ungefär en fjärdedel som kan effektueras.
            Jag hoppas att arbetsmarknadsministern kommenterar detta.
          </note>
          <note>
            Detta med traineejobb lät ju väldigt bra i början, men sedan
            är det som att regeringen har upptäckt att det egentligen inte
            är så lätt. Här ska ungdomar in i en äldrevård där det krävs både
            erfarenhet och förståelse för äldres situation. Traineejobben
            ska vara under ett års tid, och sedan är det över.
          </note>
          <note>
            Vi vill egentligen samma sak, att unga ska komma in i arbete.
            Vi vet att det betyder oerhört mycket för den enskilde, och för
            samhällsutveck ­ lingen är d et naturligtvis oerhört viktigt att
            man kommer i jobb. Samtidigt höjs arbetsgivaravgiften för unga.
            Det får vissa negativa konsekvenser för ungas ingång i arbetslivet,
            så är det ju.
          </note>
          <note>
            Min enkla fråga till ministern är om ministern tror på traineejobben
            i den utformning och den utsträckning som uttalades i samband
            med valrörelsen.
          </note>
          <note type="speaker">
            Anf. 4 Arbetsmarknadsminister YLVA JOHANSSON (S):
          </note>
          <note>
            Herr talman! Låt mig fortsätta citatet som Lotta Finstorp läste
            upp från GP. Jag fortsätter med att säga att man också kan se
            på mål på ett annat sätt, som ett sätt att styra politiken så
            att man säkerställer att man når målen, och det är så regeringen
            ser på målet. Det var alltså inte riktigt ärligt att lyfta ut
            den del där jag sa hur regeringen inte ser på målet. Vill man
            ta del av citatet i sin helhet kan man titta på SVT Forum som
            finns på SVT:s hemsida där jag diskuterar detta.
          </note>
          <note>
            Herr talman! Vi ska lösa ungdomsarbetslösheten på riktigt, och
            vi tänker vidta de åtgärder som krävs för att göra det.
          </note>
          <note>
            En av de stora utmaningarna på dagens arbetsmarknad är att var
            femte rekrytering inte blir av därför att det tar orimligt lång
            tid för arbetsgivarna att hitta personal med rätt kompetens.
          </note>
          <note>
            Samtidigt ser vi att det råder brist inom många av de yrken som
            man kan utbilda sig till inom gymnasieskolan. Det finns förstås
            ett samband med den gamla regeringens misslyckade skolpolitik
            som har gjort att allt färre går ut från yrkesprogrammen med rätt
            utbildning.
          </note>
          <note>
            För att lösa detta måste vi göra förändringar i gymnasieskolan,
            men vi måste också rusta de ungdomar som i dag är arbetslösa för
            att inte bara komma in på arbetsmarknaden utan också varaktigt
            stanna där.
          </note>
          <note>
            Vi står inför en ungdomsbrist i Sverige. I många yrken riskerar
            vi att inte få tag i utbildad personal. Undersköterskeyrket är
            ett sådant yrke. Man räknar med att det behöver rekryteras 130
            000 nya undersköterskor de närmaste sju åren.
          </note>
          <note>
            Att i detta läge inte utnyttja möjligheten att ge ungdomar chansen
            att utbilda sig till undersköterska, plåtslagare, bagare, fordonsmekaniker
            eller något av de många andra yrken där vi i dag har brist och
            ser framför oss en allt större brist är dålig politik.
          </note>
          <note>
            Regeringens avsikt är att klara företagens kompetensförsörjning
            och ge ungdomar en varaktig, stark ställning på arbetsmarknaden.
          </note>
          <note>
            Herr talman! Vi ska vara försiktiga med prognoser. Jag minns
            hur det var med den gamla regeringen. Man införde yrkesintroduktionsanställningar
            som skulle ge 30 000 nya jobb. De är nu uppe i ungefär 1 000.
            Man sa att den viktigaste åtgärden för att lösa arbetslösheten
            var att försämra a-kassan. Det ökade arbetslösheten. Man sa att
            sänkt arbetsgivaravgift för ungdomar var det viktigaste sättet
            att lösa ungdomsarbetslösheten. Ungdomsarbetslösheten ökade.
          </note>
          <note>
            En regering kan bara dömas utifrån resultaten av sin politik.
            Det gäller också vår regering och mig. Vårt uppdrag är att lösa
            ungdomsarbetslöshe ­ ten. Ingen ung människa ska gå långtidsarbetslös,
            och vi ska nå den lägsta arbetslösheten. Det är ett högt och ambitiöst
            mål, men vad ska man med en regering till om den inte tänker ta
            sig an svåra och viktiga mål som är nödvändiga för Sverige och
            för alla de individer som behöver ett arbete att gå till och en
            lön att försörja sig på?
          </note>
          <note>
            Regeringen kommer att vidta de åtgärder som krävs för att vi
            både ska klara företagens kompetensförsörjning och lösa arbetslösheten.
          </note>
          <note>
            Införandet av traineejobb är en viktig pusselbit. Det innebär
            att en ung människa är anställd på halvtid hos en arbetsgivare
            samtidigt som hon deltar i yrkesutbildning för att nå kompetens
            i de yrken där det i dag råder brist.
          </note>
          <note>
            Jag tror att detta är en bra kombination. Det är en kombination
            som har välkomnats av både arbetsgivare och fackliga organisationer,
            kanske framför allt av Kommunal som är det fackförbund som organiserar
            de undersköterskor som är alldeles för få och som behöver väldigt
            många fler välutbildade kollegor för att Sverige ska klara kvaliteten
            i äldreomsorgen framöver.
          </note>
          <note type="speaker">
            Anf. 5 LOTTA FINSTORP (M):
          </note>
          <note>
            Herr talman! Jag tackar ministern för en bra debatt. Det här
            är viktigt. Ungdomsarbetslösheten är en ödesfråga för Sverige.
            Här vet jag att vi har en samsyn. Vi måste få fler ungdomar att
            komma i arbete. Då måste jobben växa till och komma fler till
            del.
          </note>
          <note>
            Det finns en oro för traineejobben. Enligt ministerns svar är
            Kommunal positivt till traineejobben. I andra förbund finns det
            dock en ganska skarp och oroande kritik.
          </note>
          <note>
            I kommunerna försöker man höja kompetensnivån. I dag måste man
            nästan ha akademisk utbildning för att kunna vara pedagog på till
            exempel fritidshem.
          </note>
          <note>
            De olika förbunden uttrycker oro. En fritidspedagog i Linköping
            säger att hon ser det som en försämring att ta in mindre kvalificerad
            personal. En ledamot i Lärarförbundets styrelse säger att de är
            rädda för att arbetsgivarna ska se det som en quickfix , ett snabbspår
            till mer personal på fritis, och att arbetsgivarna i stället behöver
            se över hur de ska locka till sig behörig personal, till exempel
            genom att förbättra arbetsmiljön.
          </note>
          <note>
            Lärarförbundet säger också att det viktigaste är att det inte
            lägger ytterligare börda på en redan hårt arbetsbelastad lärar-
            och skolledarkår. Vårdförbundet gör liknande uttalanden.
          </note>
          <note>
            De är pressade och hinner inte ens tänka att de ska handleda
            ungdomar som har gått arbetslösa i sex månader. Jag tror att det
            är sex månader för traineejobb, men ministern får rätta mig om
            jag har fel.
          </note>
          <note>
            Efter sex månaders arbetslöshet tar det lång tid för ungdomar
            att komma in i rutinerna. De måste bli motiverade att gå till
            jobbet i rätt tid varje dag, för de har ju lagt om sina vanor.
          </note>
          <note>
            Det krävs också att ungdomarna får en kvalificerad handledning
            på arbetsplatsen. Den som handleder måste dessutom ersättas av
            annan personal. Det gäller att offentlig sektor gör detta.
          </note>
          <note>
            Till skillnad från YA-jobben är det, enligt ministern, främst
            inom offentlig sektor som traineejobben ska finnas. I mitt nästa
            inlägg kommer jag att jämföra med YA-jobben.
          </note>
          <note>
            Jag undrar varför regeringen inte fortsätter att bygga ut YA-jobben.
            Precis som ministern sa har det än så länge inte blivit så många
            YA-jobb. Men det är en bra modell för hur unga ska komma in och
            få en yrkesutbildning. Vi har den, och handledaren får betalt
            och så vidare. Det är ett bra koncept. Varför vill regeringen
            inte fortsätta på den inslagna vägen?
          </note>
          <note type="speaker">
            Anf. 6 ROLAND UTBULT (KD):
          </note>
          <note>
            Herr talman! Arbetsmarknadsministern säger att regeringen ska
            dömas utifrån hur man lyckas med jobben. Med tanke på Finanspolitiska
            rådets med flera myndigheters kritik mot hur regeringen hanterar
            ekonomin, bland annat vad gäller det finanspolitiska ramverket,
            kan domen bli hård, framför allt från väljarna i kommande val.
          </note>
          <note>
            Så här säger en representant för Sveriges Kommuner och Landsting,
            SKL: ”Regeringens förslag om traineejobb i välfärden för unga
            kan bli en kortsiktig åtgärd som inte löser personalbehoven. Risken
            är att det här blir pengar i sjön för att ungdomarna finns inne
            ett år och sedan försvinner ut igen till något annat. Då kommer
            arbetsgivarna antagligen använda det här för att ta in nya ungdomar
            i stället för att se till att ungdomarna nu blir anställningsbara.”
          </note>
          <note>
            Ett annat problem är handledningen. Enligt SKL:s representant
            finns den personalen inte tillgänglig i dag. Det är givetvis viktigt
            att ungdomar ­ na, inte minst i ett sådant här sammanhang, får
            en god handledning när de kommer in på en arbetsplats.
          </note>
          <note>
            För att nå målet om EU:s lägsta arbetslöshet 2020 måste den strukturella
            arbetslösheten sjunka med minst 2,5 procentenheter och antalet
            jobb öka med 130 000, enligt Finanspolitiska rådet. ”De åtgärder
            som regering ­ en har lagt fram räcker inte långt”, säger Finanspolitiska
            rådet.
          </note>
          <note type="speaker">
            Anf. 7 Arbetsmarknadsminister YLVA JOHANSSON (S):
          </note>
          <note>
            Herr talman! Låt mig först säga till Roland Utbult att jag välkomnar
            Finanspolitiska rådets rapport. Det finns mycket intressant i
            den som vi bör diskutera och ta till oss. Man säger också at t
            det krävs fler åtgärder än de som hittills har presenterats, vilket
            är självklart om vi ska nå ett sådant ambitiöst mål för jobben
            som regeringen har.
          </note>
          <note>
            Man säger också att det är klokt att ta bort nedsättningen av
            arbetsgivaravgiften för ungdomar, som är en ineffektiv åtgärd,
            och att det är väl motiverat att höja taket i a-kassan, som regeringen
            gör. Det finns alltså ett bra stöd för regeringens politik.
          </note>
          <note>
            Jag ska ta Lotta Finstorps fråga om traineejobben på allvar.
            Traineejobben riktar sig till hela arbetsmarknaden, inte bara
            till offentlig sektor. Direkt efter valet inledde jag en turné
            för att träffa i princip alla Sveriges kommunledningar. 249 kommunledningar
            kom till mina dialogmöten runt om i landet.
          </note>
          <note>
            En av de viktiga frågor vi diskuterade var hur vi ska utforma
            traineejobben så att de fungerar på bästa sätt. Utifrån den dialogen
            har regeringen utformat förslaget. Vi har förstås också haft en
            mycket nära dialog med såväl Lärarförbundet som Vårdförbundet
            och Kommunal men också med andra parter på arbetsmarknaden.
          </note>
          <note>
            Detta har resulterat i att traineejobbens utformning nu är sådan
            att den kompletterar yrkesintroduktionsanställningarna. YA-jobben
            är en bra modell, tycker jag, och jag hoppas att de ska kunna
            växa. Jag tror att de kommer att göra det. Vi har diskuterat med
            både Arbetsförmedlingen och kommunerna om att de ska användas
            i större utsträckning.
          </note>
          <note>
            En del arbetsgivare – inte alla, men en del – anger att det är
            svårt för dem att ansvara för utbildningsdelen på arbetsplatser.
            Det är inte alla arbetsgivare som klarar detta. Därför kompletterar
            vi nu med traineejobb där utbildningssystemet står för utbildningen.
          </note>
          <note>
            Reguljär utbildning på halvtid och en anställning på halvtid
            utan egentligt krav på lärande i arbetet – det är naturligtvis
            en positiv bonus om man lär sig saker på jobbet, men det är inte
            ett absolut krav – tror jag kommer att vara ett bra komplement
            till yrkesintroduktionsanställningarna.
          </note>
          <note>
            För en del arbetsplatser och arbetsgivare passar det bättre att
            ha ett lärande i arbetet, och då är YA-jobben en bra modell. För
            andra är det bättre att kunna lägga lärandet i det reguljära systemet.
          </note>
          <note>
            Inte minst när det gäller utbildningen till undersköterska och
            omvårdnadsprogrammet, som finns utbyggt i de allra flesta kommuner,
            är det en bra modell att kunna lägga lärandet i utbildningssystemet
            och ha anställningen i skolan, om det till exempel handlar om
            barnskötare, eller i äldreomsorgen eller sjukvården, om det handlar
            om undersköterskor.
          </note>
          <note>
            Låt mig förklara hur det fungerar. Redan i dag jobbar många outbildade
            ungdomar extra då och då på fritis, i barnomsorgen eller i äldreomsorgen.
            De får ingen fast tjänst därför att de inte har rätt kompetens.
            Det vi nu erbjuder är en möjlighet att skaffa sig rätt kompetens,
            att bli barnskötare eller undersköterska och att kombinera detta
            med anställning så att man blir färdig och därmed kan få ett fast
            jobb.
          </note>
          <note>
            Det som kommunerna och många andra arbetsgivare efterlyser är
            just utbildad arbetskraft, och det är precis där vi använder traineejobben
            för att lösa två saker på en gång.
          </note>
          <note>
            Man underlättar kompetensförsörjningen hos offentliga arbetsgivare,
            där behovet är mycket stort, men också i det privata närings livet.
            Där är det kanske inte lika stort volymmässigt, m en där finns
            viktiga brister i arbetsmarknadens funktionssätt som måste kunna
            rättas till för att företag ska kunna växa. Samtidigt kommer ungdomar
            inte bara in på arbetsmarknaden utan blir också varaktigt kvar
            där. Det är hela poängen med traineejobben.
          </note>
          <note type="speaker">
            Anf. 8 LOTTA FINSTORP (M):
          </note>
          <note>
            Herr talman! Det är intressant att jämföra YA-jobben. Det är
            glädjande att arbetsmarknadsministern ser att det finns en möjlighet
            att expandera där så att fler ungdomar kommer in den vägen också.
          </note>
          <note>
            Jag tycker att Roland Utbult väldigt väl tog upp kvaliteten i
            äldreomsorgen och vikten av att ha kvalificerad personal där.
            Det är där man verkligen behöver ha det.
          </note>
          <note>
            Däremot kan jag bli orolig för att man måste in och jobba i vården
            bara för att man är ung och arbetslös. Vi måste också tänka på
            lämplighet och så vidare. Där vet jag inte riktigt hur arbetsmarknadsministern
            tänker när det gäller traineejobb.
          </note>
          <note>
            Jag utgår från att Arbetsförmedlingen inte pekar och säger att
            någon ska börja på äldreboendet si och så bara för att personen
            är arbetslös och har varit det i sex månader. Bara för att man
            är arbetslös är man kanske inte per automatik lämplig att arbeta
            inom till exempel äldreomsorgen, och dessutom kanske man inte
            brinner för det.
          </note>
          <note>
            Jag hade för några veckor sedan en interpellationsdebatt med
            äldreminister Åsa Regnér. Hon var då väldigt tydlig med hur viktigt
            det är med kvalitet just inom äldreomsorgen. Vi hade en väldigt
            bra debatt om det.
          </note>
          <note>
            Därför finns det frågetecken kring detta. Det blir som en quickfix
            där man säger att bara för att man är ung och arbetslös ska man
            in i offentlig sektor och arbeta med vård och omsorg därför att
            det råder brist där. Men människan fungerar inte riktigt så. Det
            finns en risk att det inte blir så bra kvalitet.
          </note>
          <note>
            När det gäller att jämföra YA-jobb och traineejobb finns det
            en sak jag väldigt gärna vill få svar på. När det handlar om YA-jobb
            krävs särskilda avtal mellan parterna. Det var viktigt för alliansregeringen
            att det blev på det sättet.
          </note>
          <note>
            Det jag har förstått avseende traineejobben, både bristyrkestraineejobb
            och de offentliga jobben, är att det inte krävs särskilda avtal
            mellan parter ­ na.
          </note>
          <note type="speaker">
            Anf. 9 Arbetsmarknadsminister YLVA JOHANSSON (S):
          </note>
          <note>
            Herr talman! Skillnaden är att yrkesintroduktionsanställningar
            inte är någon arbetsmarknadspolitisk åtgärd. De riktar sig inte
            särskilt till den som är arbetslös utan till alla ungdomar, och
            de t är något som parterna har avtalat om. De är snarare att se
            som ett sätt att klara kompetensförsörjningen och steget in i
            yrket för många ungdomar.
          </note>
          <note>
            Traineejobb är en kombination av en arbetsmarknadspolitisk åtgärd
            och utbildning. Det betyder att det är en anställning där arbetsgivare
            anställer. Arbetsgivarna gör ett urval och beslutar vem de vill
            anställa.
          </note>
          <note>
            När man anställer en person som ska få del av ett arbetsmarknadspolitiskt
            stöd, som det finns möjlighet till i traineejobben, har Arbetsförmed
            ­ lingen ett samråd med arbetsmarknadens parter och med facken.
            Det finns alltså goda möjligheter.
          </note>
          <note>
            Det är inte så att man bara kan placeras – det kan inte jämföras
            med fas 3 eller något där man placeras. Detta är en anställning
            där man får lön, och det är en arbetsgivare som fattar beslutet
            om att anställa.
          </note>
          <note>
            Det handlar inte om att anställa ou tbildad personal utan om
            att ge outbildad personal möjlighet att få rätt kompetens.
          </note>
          <note>
            I dag har vi många ungdomar som har gått gymnasiet, kanske SAM
            eller medieprogrammet, och som inte riktigt tycker att de kommer
            in på arbetsmarknaden med den utbildningen. De kanske gärna vill
            jobba inom äldreomsorgen, men i dag kommer de inte in på komvux
            eftersom de redan har en gymnasieutbildning.
          </note>
          <note>
            De kan inte utbilda sig till undersköterskor, trots att de kanske
            vill bli det. Nu ger vi en möjlighet för dessa ungdomar att skaffa
            sig rätt yrkeskompetens och samtidigt jobba, tjäna pengar och
            ha en fot inne i verksamheten. Då klarar vi kompetensförsörjningen
            och kvaliteten i äldreomsorgen varaktigt.
          </note>
          <note>
            Det är en stor utmaning som ligger framför oss. Traineejobben
            är en viktig pusselbit för att klara kvaliteten i äldreomsorgen.
          </note>
          <note>
            Överläggningen var härmed avslutad.
          </note>
          <note>
            § 7 Svar på interpellation 2014/15:545 om diskriminering av äldre
            på arbetsmarknaden
          </note>
          <note type="speaker">
            Anf. 10 Arbetsmarknadsminister YLVA JOHANSSON (S):
          </note>
          <note>
            Herr talman! Lotta Finstorp har frågat mig vilka besked jag avser
            att ge till alla äldre som både vill och kan arbeta efter 65 år.
            Jag har nyligen besvarat en liknande interpellation av Katarina
            Brännström.
          </note>
          <note>
            De demografiska utmaningarna kräver högre arbetskraftsdeltagande
            under åren som kommer. Att fler kommer in och stannar kvar längre
            på arbetsmarknaden är oerhört viktigt. Arbete är förutsättningen
            för såväl individens som samhällets ekonomi och välstånd.
          </note>
          <note>
            Arbetskraftsdeltagandet bland äldre, i åldrarna 55–64 år, är
            högre i Sverige än i nästan något annat EU-land. Deltagandet i
            arbetskraften bland de äldre har ökat kraftigt, från 10,1 procent
            2005 till 17,0 procent 2014. Ökningen innebär att över 100 000
            fler i åldrarna 65–74 år befann sig i arbetskraften 2014 jämfört
            med 2005.
          </note>
          <note>
            Äldre i arbetslivet är en viktig resurs som bör tas till vara.
            Den faktiska utträdesåldern är i många yrken lägre än 65 år. Detta
            beror inte på att det saknas ekonomiska incitament att arbeta
            längre utan på att arbetstagare slits ut i förtid. Om människor
            ska orka jobba ett helt arbetsliv krävs bättre arbetsmiljöförhållanden
            i psykiskt och fysiskt slitsamma arbeten.
          </note>
          <note>
            Arbetsmiljö är ett fokusområde, och regeringen tar nu fram en
            ny strategi för arbetsmiljöpolitiken i nära samarbete med arbetsmarknadens
            parter. Ett viktigt område i detta arbete handlar om ett längre
            arbetsliv.
          </note>
          <note>
            Som en del i strategiarbetet anordnar regeringen under våren
            ett antal kunskapsseminarier för att fånga upp olika utmaningar
            och möjligheter i arbetsmiljöarbetet. Ett seminarium behandlar
            behovet av ett förlängt och hållbart arbetsliv, med fokus både
            på unga och äldre och de behov man har i olika delar av karriären.
          </note>
          <note>
            Inom ramen för Pensionsgruppens arbete och den pensionsöverenskommelse
            som finns mellan regeringen och de borgerliga partierna pågår
            dessutom sedan några år en bred översyn av pensionssystemet.
          </note>
          <note>
            Den långsiktigt stora frågan är här den om ett längre arbetsliv
            – för att trygga tillräckliga pensioner, pensionssystemets finanser
            och välfärden. Det arbetet kommer att fortgå under lång tid med
            det övergripande syftet att uppnå fler arbetade timmar under livet.
          </note>
          <note type="speaker">
            Anf. 11 LOTTA FINSTORP (M):
          </note>
          <note>
            Herr talman! Tack, ministern, för svaret!
          </note>
          <note>
            Den så kallade löneskatten för äldre går även under ett annat
            epitet, dubbelt jobbskatteavdrag, och infördes av alliansregeringen
            2007. Beräkningar från Skattebetalarna visar att den har haft
            positiv effekt på arbetsmarknaden för antalet sysselsatta i åldersgruppen
            65–74 år och att det till övervägande del förklaras av avskaffandet
            av den särskilda löneskatten när vi införde det dubbla jobbskatteavdraget
            2007.
          </note>
          <note>
            Ny statistik från Eurostat som Skattebetalarna har bearbetat
            visar att Sverige har EU:s snabbast växande sysselsättningsgrad
            bland personer i åldersgruppen 65–74 år. Sedan 2006 har sysselsättningsgraden
            ökat med över 6 procentenheter, och då har vi dessutom gått igenom
            en kraftig lågkonjunktur. Det är den största ökningen bland EU-länder.
          </note>
          <note>
            Det är glädjande att det är fler äldre som fortsätter att jobba.
            Ibland hör man i debatten att det är bättre att äldre går hem
            så att de unga får jobben, men det fungerar inte så per automatik,
            att när någon går i pension får en ung person direkt det jobbet.
            I många fall kanske man till och med tar bort jobbet, eller också
            kräver man längre kompetens eller högre utbildning, så den matchningen
            stämmer nästan aldrig.
          </note>
          <note>
            Vi behöver den kompetens som äldre har. Vi behöver det framför
            allt för våra unga som kommer ut på arbetsmarknaden.
          </note>
          <note>
            Jag kommer från socialförvaltningen, från den världen, med socialt
            arbete. Där är det ofta så att den som är ung, nyutexaminerad
            akademiker, socionom, får väldigt tuffa uppgifter. Att omhänderta
            barn är bland det svåraste man kan göra. Eftersom det är en mycket
            tuff arbetsmiljö finns det sällan kvar äldre på socialförvaltningen
            som kan stötta och leda den unga nyutexaminerade som ska ta de
            här svåra besluten och göra stora utredningar om människors liv.
          </note>
          <note>
            Jag skulle gärna vilja se att man dessutom kunde ha ett mentorsystem
            som verkligen stimulerade äldre, kompetenta medarbetare att stanna
            kvar i yrket. Men då måste vi också ha en politik i landet som
            möjliggör det, där det finns incitament för att fortsätta att
            arbeta efter pensionsåldern. Det har denna sänkta löneskatt varit.
          </note>
          <note>
            Jag har väldigt svårt att förstå varför man vill rulla tillbaka
            det, så att de äldre i stället går i pension. Vi kommer ju inte
            att klara pensionsåtagandena om människor inte jobbar längre.
            Det hänger ihop med hela samhällsekonomin.
          </note>
          <note>
            Den här frågan är väldigt stor. Den är betydligt mycket större
            än att många hundra tusen pensionärer nu har ett arbete som de
            fortsätter att gå till eller startar eget, till exempel, eftersom
            det finns incitament för att göra det.
          </note>
          <note>
            Min fråga är naturligtvis: Varför finns det här förslaget över
            huvud taget? Det finns en stor oro och ilska utanför det här huset
            kring varför det här förslaget har kommit från regeringen. Av
            ministerns svar framgår ock ­ så att flera partikamrater till
            mig har ställt den här frågan. Det är inte så konstigt, för ute
            i landet kokar det.
          </note>
          <note type="speaker">
            Anf. 12 JENNY PETERSSON (M):
          </note>
          <note>
            Herr talman! Arbetsmarknadsminister Ylva Johansson säger att
            fler måste arbeta längre. Det är bra. Jag skriver under på de
            orden, liksom att arbetsmiljön är en viktig fråga för att människor
            ska kunna arbeta längre.
          </note>
          <note>
            Men samtidigt som ministern säger detta lägger vänsterregeringen
            en rad förslag som minskar drivkrafterna till arbete. Ni vill
            göra det dyrare att anställa äldre. Det innebär att er politik
            inte håller ihop.
          </note>
          <note>
            Det är tråkigt, herr talman, att vi har en vänsterregering som
            bryter löfte efter löfte, som för en politik med skattehöjningar,
            som dämpar sysselsättningen och tillväxten i Sverige. Det är en
            jobbfientlig politik som jag tycker är tråkig. Vi ser det även
            på det här området.
          </note>
          <note>
            Andelen människor i Sverige som är över 65 år och som jobbar
            ökar mest i hela EU. Detta vill regeringen stoppa genom att göra
            det dyrare att anställa, genom en ökad löneskatt. Det är oroande,
            tycker jag, att regering ­ en går tillbaka till en politik som
            vi har upplevt förr. Det var en politik som ledde till utanförskap
            och som ökade klyftorna i samhället. Det var en politik som ledde
            till att jobben försvann i Sverige, att ekonomin gick i botten
            och att vi såg skenande kostnader.
          </note>
          <note>
            Det är jättetråkigt att vi ser det här förslaget att göra det
            dyrare att anställa äldre.
          </note>
          <note type="speaker">
            Anf. 13 Arbetsmarknadsminister YLVA JOHANSSON (S):
          </note>
          <note>
            Herr talman! Det är alltid fascinerande att lyssna till moderater
            som Jenny Petersson. Om ungdomsarbetslösheten är förfärande hög
            ska man sänka arbetsgivaravgiften för att lösa det. Om sysselsättningen
            bland personer över 65 år ökar och det är en otroligt stark ökning
            av sysselsättningen, då behöver man sänka arbetsgivaravgiften
            för det. Det finns liksom inte någon utmaning på arbetsmarknaden
            som inte ska lösas genom lägre skatter. Tyvärr är det en politik
            som har haft begränsad framgång.
          </note>
          <note>
            Jag ska ta frågorna från Lotta Finstorp seriöst. Den beskrivning
            hon gör från socialförvaltningen av verkligheten där delar jag
            helt. Det är mycket tungt och tufft, och det är ett otroligt ansvarsfullt
            och viktigt arbete som man har att utföra. Det är en väldigt allvarlig
            situation att så många duktiga socialsekreterare inte upplever
            att man orkar jobba i sitt eget yrke.
          </note>
          <note>
            Idéer om mentorsystem och annat tror jag är mycket värda att
            ta till vara. Jag tror att vi skulle behöva mer av det inom många
            yrken, inte minst med den generationsväxling som vi står inför.
          </note>
          <note>
            Men de här problemen löser vi inte genom lägre skatt. Incitamenten
            för att jobba längre finns, och många vill också jobba längre.
            Den justering av löneskatten som regeringen föreslår innebär 12
            procent lägre lönekostnad för att anställa en person som är över
            65 år än för att anställa någon som är under 65 år. Det ska jämföras
            med i dag, då skillnaden är 16 procent. Det är detta vi talar
            om. Jag tror inte att det kommer att påverka arbetsgiv ­ arnas
            vilja att behålla personer.
          </note>
          <note>
            Däremot visar ny statistik från SCB att i majoriteten av de fall
            där man lämnar arbetsmarknaden i förtid är det viljan och den
            fysiska möjligheten att jobba kvar som avgör individens pensionsålder
            snarare än arbetsgivarens efterfrågan. Det är alltså, precis som
            Lotta Finstorp beskriver det, många människor som inte orkar jobba
            kvar i sitt yrke. Det är allvarligt.
          </note>
          <note>
            Det är ett av skälen till att regeringen gör så stora satsningar
            på arbetsmiljöarbetet. Vi tillför ungefär 100 miljoner kronor
            årligen till arbetsmiljöarbetet för mer inspektioner, med en särskild
            satsning på kvinnors arbetsmiljö och forskning kring kvinnors
            arbetsmiljö. Vi tar också fram en ny arbetsmiljöstrategi. Regeringen
            har nyligen hållit tre kunskapsseminarier i arbetet med att ta
            fram en ny arbetsmiljöstrategi, och ett av kunskapsseminarierna
            handlade om just detta med ett hållbart arbetsliv, både i början
            av arbetslivet och i slutet av arbetslivet. Vi ser ju i dag en
            oroväckande utveckling där unga, välutbildade kvinnor, till exempel
            socialsekreterare, blir sjukskrivna trots att de är i början av
            sin yrkeskarriär, samtidigt som andra lämnar sina yrken och arbetslivet
            i förtid. Det är en viktig del.
          </note>
          <note>
            Ett annat kunskapsseminarium som vi hade i måndags handlade om
            vad man skulle kunna kalla emotionella belastningsskador. Det
            handlar om yrken där man handskas med människor i kris och har
            väldigt stora emotionella belastningar i yrket. Där kan de emotionella
            belastningarna naturligtvis inte tas bort, för det är en del av
            yrkesrollen att jobba med människor. Om man till exempel är socialsekreterare
            jobbar man ju med människor i kris. Det är en del av yrket och
            en del av professionen. Men jag tycker att vi måste titta på hur
            detta hanteras, så att det inte blir ett arbetsmiljöproblem att
            jobba med det som faktiskt är professionen. Då tror jag att det
            handlar om kontroll över arbetssituationen och den totala arbetsbelastningen.
          </note>
          <note>
            Det är sådana delar som kommer att finnas med i regeringens nya
            arbetsmiljöstrategi.
          </note>
          <note type="speaker">
            Anf. 14 LOTTA FINSTORP (M):
          </note>
          <note>
            Herr talman! Vi har stora demografiska utmaningar. Som ministern
            sa i den förra interpellationsdebatten som vi hade angående traineejobb
            har vi brist på ungdomar framöver. Det är alltså inte så att vi
            bara måste få fler pensionärer att arbeta längre därför att det
            handlar om kompetens. Det är en viktig del. Men det handlar också
            om en ren överlevnad för Sverige och för samhällsekonomin att
            människor arbetar längre. Då kommer också pensionssystemet att
            hålla för alla in i framtiden.
          </note>
          <note>
            Att färre sysselsatta seniorer skulle vara negativt för svensk
            ekonomi och även riskera att leda till lägre pensionsnivåer tycker
            jag är ett grundläggande faktum som man från regeringens sida
            måste ta på fullaste allvar. Då måste det finnas incitament avseende
            arbetsmiljön, precis som minis ­ tern tar upp. Jag delar i mångt
            och mycket det som ministern säger om att vi måste arbeta för
            ett hållbart längre arbetsliv. Där finns det många parametrar
            som man måste skruva på och försöka förbättra. Men det måste också
            finnas incitament för individen själv att välja att arbeta kvar
            några år till fast man egentligen har rätt att gå i pension. Incitamentet
            är ofta att man får mer pengar kvar i plånboken. Vi människor
            fungerar så. Det är inte konstigare än så.
          </note>
          <note>
            Pensionsåldersutredningen är intressant. De ser också över dessa
            frågor som gäller arbete. I den utredningen står det bland annat
            att 25–40 procent av pensionärerna säger att de gärna skulle ha
            arbetat längre om attityderna mot äldre varit mindre negativa.
            Där finns alltså en ytterligare del.
          </note>
          <note>
            Vi måste komma ihåg att vi är friskare längre upp i åldrarna.
            Medellivslängden i Sverige ökar. Då måste vi också kunna höja
            pensionsåldern. Det är en av de viktigaste sakerna att göra.
          </note>
          <note>
            Det finns också en sådan attityd mot äldre att när man fyller
            65 år ska man gå hem. Men vi behöver deras kunskap och kompetens
            så väl.
          </note>
          <note>
            I Pensionsåldersutredningen refereras det till en stor undersökning
            av pensionärer i 19 industriländer som visar att mer än tredjedel
            av Sveriges pensionärer uppgav att pensioneringen var ofrivillig.
            De hade alltså velat arbeta kvar. Det fanns olika orsaker till
            det. Det handlade bland annat om attityder. De kände att de inte
            fick jobba kvar längre eller inte var välkomna att jobba kvar
            längre. Men det handlade också om att arbetsmiljön och arbetet
            var så tufft att de inte orkade längre. Det finns alltså olika
            delar i detta.
          </note>
          <note>
            Men vi kommer de facto att bli färre som ska försörja allt fler
            därför att vår befolkning blir allt äldre. Det är mycket glädjande
            att vi blir äldre.
          </note>
          <note>
            Att man få r vara med och bidra och att få vara med i matchen
            och ha en lön och incitament att fortsätta jobba är bra för hela
            Sverige.
          </note>
          <note>
            Därför är min fråga: Hur ska regeringen göra? Hur ska vi bibehålla
            det incitament som gör att det faktiskt också finns en personlig
            del i detta, att man faktiskt får mer pengar i plånboken? Jag
            har inte hört något svar på det.
          </note>
          <note>
            SPF Seniorerna har gjort en undersökning som visar att var fjärde
            pen ­ sionär vill återgå till arbetslivet i någon form därför
            att man är pigg, har energi, är kompetent och vill gärna fortsätta
            att vara det och gärna vägleda yngre. Att hitta ett system för
            ett mentorskap tycker jag skulle vara kalas.
          </note>
          <note type="speaker">
            Anf. 15 JENNY PETERSSON (M):
          </note>
          <note>
            Herr talman! Jag tycker att arbetsmarknadsministern är lite nonchalant
            i sitt inlägg mot det som jag tog upp. Jag sa att jag håller med
            arbetsmarknadsministern om att arbetsmiljön är jätteviktig för
            att få människor att arbeta längre. Vi lever allt längre, och
            vi är allt friskare. Det är något positivt. Men det ställer också
            krav på reformer och på vårt välfärdssystem, och det ställer krav
            på att vi har verktyg för att underlätta för människor att arbeta
            längre.
          </note>
          <note>
            För att Sverige ska kunna säkra pensioner och framtida välfärd
            även för kommande generationer behöver vi fler arbetade timmar
            i Sveriges ekonomi, och vi behöver arbeta längre upp i åldrarna.
            Det är här vi har konflikten, arbetsmarknadsministern.
          </note>
          <note>
            Ni lägger fram ett förslag som jag har kritiserat. Jag tycker
            att det är obegripligt att införa en löneskatt för personer över
            65 år. Det blir märkligt när ni konstaterar att man behöver arbeta
            högre upp i åldrarna och då gör det dyrare att anställa. Det är
            där konflikten ligger, och det är detta konkreta förslag som jag
            kritiserar. Hur går detta ihop? Vi ser nu, precis som Ylva Johansson
            säger, att andelen människor som är över 65 år arbetar längre
            och ökar mest i hela EU. Då lägger man fram en reform som går
            i motsatt riktning. Det är obegripligt för mig, och det är där
            konflikten ligger. Det handlar inte om att vi inte ska satsa på
            arbetsmiljön och att vi ska se till att få fler vägar in i arbete.
            Det är en annan diskussion där vi i och för sig också har en konflikt.
            Men det var det konkreta förslaget som jag kritiserade.
          </note>
          <note type="speaker">
            Anf. 16 Arbetsmarknadsminister YLVA JOHANSSON (S):
          </note>
          <note>
            Herr talman! Vi har säkert samma önskan om att fler ska jobba
            längre. Men Jenny Petersson och jag har olika recept för hur detta
            ska nås. Jag ska återkomma till den konflikten.
          </note>
          <note>
            Jag vill ändå tacka Lotta Finstorp för klargörandet om att det
            inte finns någon motsättning mellan att fler jobbar längre och
            att unga kommer in på arbetsmarknaden. Vi behöver båda delarna.
            De underlättar för varandra. Det blir svårare för ungdomar att
            komma in om de äldre med sin erfarenhet har lämnat i förtid. Det
            blir också svårare att finansiera välfärden och andra viktiga
            insatser. Detta är därför mycket viktigt att göra.
          </note>
          <note>
            Jag vill klargöra en sak för Lotta Finstorp . Regeringen föreslår
            inga förändringar när det gä ller mer pengar i plånboken. De som
            i dag arbetar när de är över 65 år har ett förhöjt jobbskatteavdrag.
            Regeringen föreslår inte några förändringar av detta. Dessutom
            har de ett förhöjt avdrag när det gäller skatten. Detta ger ca
            30 000 kronor per år mer i plånboken för den som är över 65 år
            och arbetar. Jag menar därför att de ekonomiska incitamenten för
            individen att arbeta är på plats. Jag har svårt att se att det
            finns mer att hämta längs den linjen.
          </note>
          <note>
            När det gäller arbetsgivarens kostnader handlar det alltså om
            huruvida det i fråga om lönekostnaderna ska vara 16 procent eller
            12 procent billigare att anställa den som är över 65 år.
          </note>
          <note>
            Jag tror att det är andra delar som är avgörande om vi på allvar
            ska få fler att arbeta längre. Den kanske viktigaste frågan handlar
            om attityderna, som Lotta Finstorp tog upp. Det är naturligtvis
            ett område som är svårt att attackera politiskt. Det finns inget
            enkelt sätt för en regering att ändra attityderna på arbetsmarknaden.
            Men vi kan i alla fall försöka, och vi kan försöka påverka attityderna.
            Jag tror nämligen att det kanske är något av det som betyder mest.
          </note>
          <note>
            Det är naturligtvis en subjektiv upplevelse att man upplever
            att man inte är efterfrågad på jobbet. Man kanske är det, men
            man upplever det inte så. Man upplever att man är satt på undantag.
            Då tror jag att det är många som tänker att det kanske är lika
            bra att ta ut förtida pension – maken kanske har gått i pension,
            och det kan finnas andra sociala skäl som pekar i den riktningen
            – utan att på allvar se till hur de kan bidra vidare.
          </note>
          <note>
            Anledningen till att man kan tro att det är så är att vi ser
            vad som händer när arbetsgivaren ringer till den som har gått
            i förtida pension eller gått i pension över huvud taget och säger:
            Vi klarar oss inte utan dig. Kan du komma tillbaka och jobba extra?
            Då kommer nästan alla med glädje tillbaka därför att det är en
            mycket skön känsla att vara efterfrågad på sin arbetsplats.
          </note>
          <note>
            Jag tror alltså att attityder är viktiga och att det är viktigt
            att arbetsgivare visar uppskattning av sina anställda och inte
            minst när det gäller den vikt som de erfarna medarbetarna har
            på arbetsplatsen.
          </note>
          <note>
            Nej, Jenny Petersson, vi är inte oense bara om skattepolitiken.
            Vi är också oense om satsningarna på arbetsmiljön. Den gamla regeringen
            gjorde dramatiska nedskärningar i arbetsmiljöarbetet. Man skar
            ned kraftigt på resurserna till Arbetsmiljöverket och deras inspektioner.
            Man lade också ned hela Arbetslivsinstitutet och stora delar av
            den viktiga forskning som leder fram till ny kunskap, inte minst
            för att hantera den typ av arbetsmiljöutmaningar som till exempel
            socialsekreterarna möter, vilket Lotta Finstorp talar om.
          </note>
          <note>
            Detta vänder nu regeringen. Vi satsar pengar på detta därför
            att vi ser att det är viktigt för människors hälsa och att det
            är viktigt för svensk ekonomi att fler människor ska ha möjlighet
            att arbeta längre. Arbetsmiljön är inte den enda orsaken men en
            viktig orsak, och den går att påverka.
          </note>
          <note type="speaker">
            Anf. 17 LOTTA FINSTORP (M):
          </note>
          <note>
            Herr talman! Om det blir dyrare att anställa eller ha kvar en
            äldre anställd i verksamheten försvinner ju incitamenten för arbetsgivaren.
            Det är en ganska enkel ekvation, och det är precis samma sak som
            att fördubbla arbetsgivaravgiften för unga. Om det är lika dyrt
            att anställa en ung person, varför skulle man då inte i stället
            anställa en som har större kompetens och så vidare?
          </note>
          <note>
            Det är ju detta incitament som är oerhört viktigt när det gäller
            äldre. Attityden mot äldre blir inte bättre om det är dyrare eller
            lika dyrt att anställa eller ha kvar den äldre, men det blir den
            om man sänker kostnaden för att anställa eller ha kvar den äldre.
            Jag tycker alltså att det är en otroligt viktig sak att se till
            vilka incitament som finns för att arbetsgivarnas attityd mot
            äldre ska bli bättre.
          </note>
          <note>
            Vad effekterna av regeringens förslag skulle bli om man återinförde
            löneskatten för människor som är 65 år och äldre har riksdagens
            utredningstjänst tittat på. Det skulle bli 1,8 miljarder dyrare
            årligen. Det jag tycker är väldigt oroande är att 72 000 av alla
            de 65-plussare som arbetar kvar är egenföretagare. Det kommer
            att slå hårt mot dem, för enligt vad riksdagens utredningstjänst
            har tagit fram handlar det i snitt om 5 300 kronor extra i skatt
            för den som är egenföretagare.
          </note>
          <note>
            Före valet utlovade de rödgröna skattesänkningar för alla pensionärer,
            men så blir det alltså inte riktigt. Jag vill upprepa en tidigare
            S-ledamots ord: Folk uppfattar vallöften som löften, och det är
            ett problem för oss.
          </note>
          <note type="speaker">
            Anf. 18 Arbetsmarknadsminister YLVA JOHANSSON (S):
          </note>
          <note>
            Herr talman! Jag vill inte förringa skattepolitikens betydelse;
            det är klart att skatternas utformning har betydelse för funktionssätt
            på arbetsmarknaden och i många andra delar. Problemet med Moderaterna
            är dock att ni ser skattepolitiken som det enda verktyget för
            att påverka arbetsmarknaden. Det är det inte. Skattepolitiken
            spelar roll, men andra insatser är också viktiga.
          </note>
          <note>
            När det gäller att ge fler människor möjlighet att jobba längre
            tror jag att andra insatser är ännu viktigare, och därför prioriterar
            regeringen satsningar på arbetsmiljöarbetet – för att fler ska
            ha möjlighet att jobba längre.
          </note>
          <note>
            Överläggningen var härmed avslutad.
          </note>
          <note>
            § 8 Svar på interpellation 2014/15:552 om dialog mellan arbetsmarknadsministern
            och företag
          </note>
          <note type="speaker">
            Anf. 19 Arbetsmarknadsminister YLVA JOHANSSON (S):
          </note>
          <note>
            Herr talman! Elisabeth Svantesson har frågat mig vad jag avser
            att göra för att jobben ska växa till och bli fler i Sverige,
            vilken roll jag anser att företag har i framväxten av nya jobb
            och hur många dialoger med företagare jag har haft sedan mitt
            tillträde den 3 oktober.
          </note>
          <note>
            Jobben blir fler genom aktiv näringspolitik och innovationer.
            Det krävs investeringar som gynnar samhällsutvecklingen och stärker
            tillväxten. Det är angeläget att arbeta brett med insatser som
            främjar individers och företags förmåga till tillväxt. Regeringen
            har en jobbstrategi som bygger på en rad insatser inom tre områden.
          </note>
          <note>
            För det första handlar det om investeringar för framtiden i infrastruktur,
            bostäder, forskning och klimatomställning.
          </note>
          <note>
            För det andra vill vi stärka hela innovationskedjan så att fler
            företag, innovatörer och entreprenörer lyckas utveckla sina idéer
            till framgångsrika produkter och tjänster. Regeringen har tillsatt
            ett innovationsråd som ska upprätthålla en löpande dialog mellan
            politik, näringsliv, akademi och fackföreningsrörelse.
          </note>
          <note>
            För det tredje behövs utbildning för rätt kompetens och matchning,
            vilket kräver investeringar i skola, högskola och vuxenutbildning.
          </note>
          <note>
            Genom att föra en aktiv arbetsmarknadspolitik och se till att
            de lediga jobben tillsätts kan vi stärka tillväxten, vilket i
            sin tur skapar fler arbetstillfällen. Det är därför viktigt att
            bidra till att företagens kompetensbehov tillgodoses. Där finns
            mycket kvar att göra i det arbete regeringen har inlett. Jag träffar
            regelbundet företrädare för företag – en del enskilda företagare,
            men framför allt branschorganisationer och centralorganisationer.
            Som en följd av det har nu traineejobben utformats för att vara
            tillgängliga på hela arbetsmarknaden för yrken där det råder brist
            och där det krävs yrkesutbildning på gymnasial nivå .
          </note>
          <note>
            En viktig del i att bekämpa ungdomsarbetslösheten är att se till
            att fler ungdomar fullföljer en gymnasieutbildning. Kommunerna
            är helt centrala aktörer i det arbetet, och därför har jag rest
            runt i landet och träffat kommunledningarna i 249 kommuner. Det
            är av central betydelse för ett samhälle att unga kan etablera
            sig på arbetsmarknaden och därmed bidra och växa till självständiga
            individer och samhällsmedborgare.
          </note>
          <note>
            Det finns ingen snabb lösning för en väl fungerande arbetsmarknad,
            och det är heller inget som regeringen eller staten kan lösa ensam.
            Det förutsätter en bred mobilisering och samverkan mellan bland
            annat arbetsmarknadens parter, kommuner och landsting, det privata
            näringslivet och det civila samhällets organisationer.
          </note>
          <note>
            Då Elisabeth Svantesson, som framställt interpellationen, anmält
            att hon var förhindrad att närvara vi d sammanträdet medgav talmannen
            att Hanif Bali i stället fick delta i överläggningen.
          </note>
          <note type="speaker">
            Anf. 20 HANIF BALI (M):
          </note>
          <note>
            Herr talman! Jag tackar arbetsmarknadsministern för svaret. Vi
            får höra att jobbstrategin bygger på tre ben, nämligen bostäder,
            innovationsråd och att ungdomar ska gå färdigt gymnasiet.
          </note>
          <note>
            Arbetsmarknadsministern har rest runt i landet och träffat kommunledningar
            på ett väldigt systematiskt sätt, vill jag säga. Hon har träffat
            i alla fall en stor majoritet av våra kommuner runt om i landet.
            Arbetsmarknadsministern har dock tyvärr helt missat det privata
            näringslivet – eller näringslivet, som det heter. Det finns inget
            annat näringsliv. Hon har inte med samma systematik frågat dem
            hur man kan se till att jobben blir fler. Min rädsla är att småföretagandet,
            där jobben växer, och deras frågor glöms bort om kontakten bara
            sker gentemot centralorganisationer och stora organisatörer.
          </note>
          <note>
            Jag tänkte gå tillbaka till de tre benen. När det gäller innovationsråden
            ska någon form av statligt innovationsråd sitta och samordna innovationer
            i det här landet. Vad vi historiskt sett vet om hur innovationer
            sker – det gäller alltifrån Silicon Valleys guldålder till industrialiseringen
            etcetera – är att det inte är genom statliga insatser, statliga
            råd och samordning av byråkrater innovationer sker, utan de sker
            när människor får vara fria och kreativa under egna förutsättningar.
            Då är det lite andra ben vi måste dissekera.
          </note>
          <note>
            Bland annat har vi skolan, som vi talade om, och att fler ska
            gå färdigt gymnasiet. Där delar jag självklart arbetsmarknadsministerns
            åsikt, även om det så att säga ligger utanför arbetsmarknadsministerns
            ministerområde. Då kommer vi dock även till den del arbetsmarknadsministern
            talar om, nämligen bostäder. Här kommer återigen problemet att
            ni sitter i regering tillsammans med Miljöpartiet, vars främsta
            uppgift – och det borde arbetsmarknadsministern veta då hon kommer
            från Stockholms stad – är att stoppa just bostadsbebyggelse, tillväxt
            och exploatering för att fler människor ska få jobb där jobben
            finns och bostäder där jobben finns.
          </note>
          <note>
            Den strategi regeringen målar upp riskerar man helt enkelt att
            själv skjuta i sank. Man gör det delvis genom fel val av strategi,
            alltså att man tror att statliga byråkrater ska få fram innovationer,
            och delvis genom valet av Miljöpartiet som samarbetspartner. De
            har nämligen både tagit bostadsportföljen och sitter i kommuner
            och landsting och stoppar bostadsbebyggelse. Dessutom görs det
            alltför lite inom skolans område.
          </note>
          <note>
            Med det sagt tror jag att en dialog med företagen vore lika informativt
            för arbetsmarknadsministern som en dialog med kommunledningar,
            för då får hon reda på vad deras stora frågor är. När man pratar
            med företag är det främst skattefrågor, men även kompetensförsörjning
            och sådana frågor, som tas upp. Där ligger regeringen faktiskt
            väldigt långt efter i utvecklingen. Vi har ännu endast sett skattehöjning
            på skattehöjning och regelkrångel på regelkrångel för företagen.
            Det är tråkigt.
          </note>
          <note type="speaker">
            Anf. 21 Arbetsmarknadsminister YLVA JOHANSSON (S):
          </note>
          <note>
            Herr talman! Jag har träffat företrädare för Lödde Plåt, ett
            plåtslageri i Skåne. När det gäller plåtslagare arbetar ungefär
            6 500 personer inom yrket i dag. Det finns en brist på 1 500.
            De senaste åren har det varit nästan omöjligt att utbilda någon
            till plåtslagare. Man kan naturligtvis tycka att det är små volymer.
            Det är det om man ser till hela arbetslösheten, men för att näringslivet
            ska fungera är det oerhört viktigt att det finns utbildad personal
            till de yrken som efterfrågas. Annars får det följdverkningar
            för andra delar av arbetsmarknaden.
          </note>
          <note>
            Lödde Plåt har tillsammans med Malmö kommun och Arbetsförmedlingen
            startat ett projekt som de kallar Plåt Idol. Arbetsgivaren har
            gjort ett urval bland arbetslösa ungdomar med rätt inställning
            som sedan fått utbilda sig till plåtslagare. Det har gett väldigt
            goda resultat.
          </note>
          <note>
            Jag tror att man måste jobba på det sättet. Jag har naturligtvis
            nära kontakter med arbetsgivarnas organisationer, och arbetsgivarna
            kan säkert själva vittna om dialogerna de har med mig. Det har
            påverkat utformningen av till exempel traineejobben. Det viktiga
            tror jag är att inse att varje arbetsgivare har individuella behov.
            Behoven är ofta olika och unika för varje arbetsgivare.
          </note>
          <note>
            En viktig del i att möta arbetsgivarnas behov är att avreglera
            Arbetsförmedlingen och avreglera arbetsmarknadspolitiken, göra
            det möjligt för Arbetsförmedlingen att skräddarsy lösningar för
            Lödde Plåt och för många andra arbetsgivare just utifrån de behov
            de har. Det är en helt ny styrning av Arbetsförmedlingen och en
            stor utmaning för myndigheten. Från att under den tidigare regeringen
            ha haft till uppgift att i princip enbart jobba med dem som står
            längst från arbetsmarknaden och att förmå människor att så att
            säga ta sig i kragen och söka jobb jobbar Arbetsförmedlingen nu
            på ett helt annat sätt tillsammans med arbetsgivare.
          </note>
          <note>
            Arbetsförmedlingen gör en mycket stor satsning på arbetsgivarkontakter,
            både i volym och i sättet att arbeta. Man förändrar och förnyar
            sitt sätt att arbeta med arbetsgivare. En viktig inspirationskälla
            till det har varit ett projekt som drivits tillsammans med organisationen
            Företagarna. Arbetsförmedlingen och Företagarna har tillsammans
            startat ett projekt för att möta småföretagens behov. Det är viktigt
            för svensk ekonomi, och det är viktigt för svensk arbetsmarknad.
            Ett litet företag kanske bara behöver en person, men den personen
            är viktig för det företaget och för den lokala arbetsmarknaden.
          </note>
          <note>
            Det har naturligtvis också funnits problem med projektet. Allt
            har inte varit guld och gröna skogar, men i huvudsak har det varit
            ett framgångsrikt projekt. Nu bygger man vidare på erfarenheterna
            och ska i större omfattning vända sig till småföretagen.
          </note>
          <note>
            Jag tror att det är på det sättet man måste jobba för att möta
            arbetsgivarnas behov. En lösning som regeringen kan presentera
            kommer ganska sällan att vara det som löser arbetsgivarnas behov.
            Det ser väldigt olika ut lokalt, och därför är styrningen av Arbetsförmedlingen
            ett viktigt sätt att möta arbetsgivarnas behov.
          </note>
          <note>
            Herr talman! Låt mig avslutningsvis säga att jag känner mig helt
            trygg med att Stockholms stad kommer att bygga bostäder nu när
            vi har en ny majoritet i Stockholm.
          </note>
          <note type="speaker">
            Anf. 22 HANIF BALI (M):
          </note>
          <note>
            Herr talman! Jag önskar att stockholmarna kände sig lika trygga.
          </note>
          <note>
            Det är svårt för ett moderat hjärta att inte klappa lite extra
            när arbetsmarknadsministern talar om avregleringar. Det är intressant
            att hon säger att en avreglering av arbetsmarknadspolitiken skulle
            leda till fler och bättre funktionssätt. Varför applicerar man
            det inte på fler områden? Varför applicerar man det inte på till
            exempel innovationer, skattesystem eller bostäder? Med mer avreglering
            skulle tillväxten bli större. Göran Perssons regering var väldigt
            duktig på avreglering, åtminstone i ett tidigt skede, då det gällde
            telemarknaden etcetera.
          </note>
          <note>
            Vi kan konstatera att projektet med Företagarna, som arbetsmarknadsministern
            lyfter upp, startades under alliansregeringen. Det är glädjande
            att arbetsmarknadsministern fortsätter det arbete som vi påbörjade.
            Arbetsförmedlingens sätt att arbeta måste helt enkelt förändras.
            När man tidigare hade arbetsgivarkontakter raggade man ihop företag
            och tvingade dem att lägga upp lediga tjänster på Platsbanken,
            och sedan var det klart. Det är förstås otillräckligt, speciellt
            med tanke på de många med ett svagt cv, de som inte har så starka
            formella meriter. Då måste Arbetsförmedlingen fungera annorlunda.
          </note>
          <note>
            Ett mycket bra arbetssätt är det som Posten började med. Där
            såg Arbetsförmedlingen till att själv göra en selektering. I stället
            för att bussa tusentals arbetslösa på en enskild ledig tjänst
            gjorde Arbetsförmedlingen selekteringen och fungerade nästan som
            ett rekryteringsföretag åt de företag som de var i kontakt med.
            Det gav mycket goda resultat. Det fina med det var att det dessutom
            gav många utrikes födda och dem som inte hade så starka formella
            cv:n en chans att komma in på arbetsmarknaden. Det är glädjande
            att Ylva Johansson fortsätter det utvecklingsarbetet med Arbetsförmedlingen.
          </note>
          <note>
            Till detta kommer problematiken med innovationer och bostäder.
            Här blir det återigen viktigt att staten vågar ta ett steg tillbaka.
            Precis som ar ­ betsmarknadsministern vågar ta ett steg tillbaka
            i fråga om Arbetsförmed ­ lingen måste staten våga ta ett steg
            tillbaka och lita på att företag och fack ­ föreningar, arbetsmarknaden
            helt enkelt, själva kan se till att innovationer ­ na blir fler
            bara vi ger dem förutsättningarna.
          </note>
          <note>
            Därför gäller det att sänka skatter, men även se till att bostäder
            byggs där det finns jobb, där företagen växer. Man måste också
            se till att högskolorna är trimmade. Det gäller att inte bara
            utöka antalet platser till högskolan utan även se över vilka platser
            det är som utökas. Det tycker jag har försvunnit i debatten. Arbetsmarknadsministern
            talar om plåtslageri och andra gymnasiala ämnen, som kräver specifik
            kompetens och som vi mer måste rikta in ungdomar på. Detsamma
            gäller för högskolan. Vi vet att en stor andel av svenska högskoleexamina
            leder till att människor hamnar i jobb som endast kräver gymnasiekompetens
            eftersom de gått en utbildning som inte efterfrågas på arbetsmarknaden.
            Också här vore det bra att lyssna på företagen.
          </note>
          <note type="speaker">
            Anf. 23 Arbetsmarknadsminister YLVA JOHANSSON (S):
          </note>
          <note>
            Herr talman! Det är intressant att höra Hanif Bali lovorda styrningen
            av Arbetsförmedlingens sätt att arbeta, som ju går stick i stäv
            med den tidigare regeringens sätt. Det är bra. Det är roligt att
            vi har en samsyn om att Arbetsförmedlingen ska jobba flexibelt,
            jobba nära arbetsgivarna, välja ut och hjälpa dem. Arbetsförmedlingen
            ska fungera som ett rekryteringsstöd till arbetsgivarna. Det är
            Arbetsförmedlingens uppgift. Det är på så sätt man löser både
            de arbetslösas och företagens behov.
          </note>
          <note>
            Regeringen gör mycket när det gäller att avreglera och samordna
            insatser för företagen. Ett exempel är Team Sweden, som närings-
            och innova ­ tionsministern nyligen presenterade. De väldigt många
            exportfrämjande insatser som finns tillgängliga för svenska företag
            upplevs från företagens sida som en djungel.
          </note>
          <note>
            Företagen behöver en dörr in. De vill ha hjälp så att inte olika
            delar överlappar varandra. De behöver hjälp för att veta vart
            de ska gå och vem som ska hjälpa dem med vad. Det är inte rimligt
            att ett företag som vill ut på exportmarknaden ska ha den kompetensen.
            När samhället satsar på exportstöd behöver vi göra det på ett
            sätt som är lättillgängligt för företagen. Det gör regeringen
            genom det som vi kallar för Team Sweden.
          </note>
          <note>
            Herr talman! Låt mig tala lite grann om innovationer. Enligt
            mitt sätt att se är Sverige för litet för att vi ska ha vattentäta
            skott mellan den viktiga forskning som sker i offentlig regi vid
            universiteten och den viktiga forskning och utveckling som sker
            i näringslivet. Inte inom alla men inom många sektorer har vi
            allt att vinna på att man inte är så rädd för varandra utan i
            stället samarbetar. Det betyder inte att man ska göra samma sak,
            utan man ska kunna dra nytta av varandra och kunna utnyttja och
            samarbeta för bådas vinning.
          </note>
          <note>
            Jag har viss bakgrund inom life science från det att jag tidigare
            var sjukvårdsminister, och jag vet att det är ett typiskt sådant
            område. Vi har mycket framgångsrika svenska företag inom området,
            men det förutsätter ett nära samarbete med sjukvården. Det är
            inom sjukvården man måste göra de kliniska prövningarna , och
            vid universiteten bedrivs mycket av grundforskningen medan tillämpad
            forskning kanske sker i företagen. Därför är det oerhört viktigt
            att ha ett hållbart samarbete och en infrastruktur som underlättar
            för innovationer. Innovationsrådets uppgift är att komma fram
            till de delar som kan facilitera den typen av utveckling.
          </note>
          <note>
            Man kan ta som exempel att den gamla regeringen tillsatte akutsamordnare
            som skulle försöka klara situationen när det kom nedläggningsbeslut
            på Astra Zeneca och även i Lund. Det var bra så, men det är bättre
            att tänka förebyggande och framåtsyftande än att bara agera när
            ett varsel eller ett nedläggningsbeslut kommer.
          </note>
          <note>
            Hur kan staten bidra till att skapa plattformar där olika intressen
            kan mötas och berika varandra, vilket kan leda till innovationer
            och i förlängningen ekonomisk tillväxt och jobb i Sverige? Det
            är Innovationsrådets uppgift. Det finns en stor förväntan på detta
            från näringslivet.
          </note>
          <note type="speaker">
            Anf. 24 HANIF BALI (M):
          </note>
          <note>
            Herr talman! Vi har i Sverige väldigt hög input och output inom
            innovation, men ett problem vi har är att vi är sämst bland jämförbara
            länder när det gäller kommersialisering av innovationer. En betydande
            orsak till detta är att forskaren oftast äger hela innovationen
            själv. Då har högskolorna och universiteten väldigt låga incitament
            till att kommersialisera den. Som vi vet gillar forskare inte
            att leka företagare, utan de vill just forska vidare. Väldigt
            många av innovationerna samlar helt enkelt damm.
          </note>
          <note>
            Jag vet att många högskolor har börjat med inkubatorer etcetera,
            men en förändring att göra är att se till att högskolorna och
            universiteten också har en ” stejk ” i innovationerna, också har
            någonting att vinna. I andra länder, till exempel i Israel, som
            är väldigt mycket i framkant när det gäller kommersialisering
            av innovationer på sina högskolor, äger högskolesätet hälften
            av patentet eller innovationen, och då säljer de verkligen in
            innovationerna och kommersialiserar dem.
          </note>
          <note>
            Men jag blir lite besviken när det gäller avregleringen. Man
            pratar om att avregleringen är så himla bra, och ministern pratar
            om att det är viktigt att avreglera andra områden. Men så pratar
            man om Team Sweden. Det handlar inte om en avreglering, utan snarare
            om en förenkling. Vi måste snarare titta på regler. Staten måste
            också ta ett steg tillbaka och lita på att marknaden kan se till
            att innovationer sker. Resten av alla innovationer som har skett
            i vår närtid och samtid har gjorts av marknaden. De gånger staten
            spelat en roll har staten oftast stått i vägen. Här kanske det
            behövs en viss förändring.
          </note>
          <note type="speaker">
            Anf. 25 Arbetsmarknadsminister YLVA JOHANSSON (S):
          </note>
          <note>
            Herr talman! Det stämmer att vi har problem med kommersialisering
            av innovationer. Jag tycker att Hanif Bali själv ger bra exempel
            när han talar om eventuella förändringar i högskolornas sätt att
            arbeta och kanske inkubatorer som samägs av näringsliv och högskolor.
            Det visar just att staten behöver vara delaktig i att skapa en
            bra innovationspolitik .
          </note>
          <note>
            Överläggningen var härmed avslutad.
          </note>
          <note>
            § 9 Svar på interpellation 2014/15:562 om arbetstillfällen i
            Halland
          </note>
          <note type="speaker">
            Anf. 26 Arbetsmarknadsminister YLVA JOHANSSON (S):
          </note>
          <note>
            Herr talman! Jörgen Warborn har frågat mig vilka initiativ jag
            och regeringen avser att ta för att omställningsarbetet ska ske
            på ett tryggt och snabbt sätt.
          </note>
          <note>
            Jag vill inleda med att påpeka att det ännu inte fattats något
            beslut om att stänga några reaktorer. Ett sådant beslut fattas
            av Ringhals styrelse och kräver enighet mellan delägarna. Däremot
            har Vattenfall, som är den största av delägarna i Ringhals, meddelat
            att företagets inriktning är att tidigarelägga stängningen av
            två av de fyra reaktorerna.
          </note>
          <note>
            Om det som Vattenfall nu meddelat i förlängningen leder till
            varsel och uppsägningar är det Arbetsförmedlingens uppgift att
            stödja det nödvändi ­ ga omställningsarbetet. Arbetsförmedlingen
            har goda förutsättningar och erfarenhet av att agera utifrån större
            varsel. Bland annat har man särskilda rutiner för att aktivera
            sin varselorganisation. I ett första läge handlar det oftast om
            att kartlägga och informera dem som berörs. Myndigheten har också
            tillgång till olika insatser för att underlätta för de personer
            som drabbas av uppsägning. Det är viktigt att Arbetsförmedlingen
            samverkar med andra aktörer, till exempel trygghetsorganisationerna.
          </note>
          <note type="speaker">
            Anf. 27 JÖRGEN WARBORN (M):
          </note>
          <note>
            Herr talman! Först vill jag tacka ministern för svaret. Det var
            dock inte alls det svar jag hade hoppats på. Min fråga var vilket
            initiativ ministern har för avsikt att ta med anledning av Vattenfalls
            besked. Svaret är: inget initiativ över huvud taget.
          </note>
          <note>
            Bakgrunden är att Vattenfall har meddelat att man har för avsikt
            att avveckla två reaktorer vid Ringhals kärnkraftverk. I dag finns
            där fyra reaktorer. Två av dem ska alltså eventuellt avvecklas.
            Det är hälften av reaktorerna som kan komma att försvinna.
          </note>
          <note>
            Ringhals är, utan konkurrent, den absolut största privata arbetsgivaren
            i Varbergs kommun. Det är 1 640 personer som är anställda vid
            Ringhals. Utöver det jobbar ca 1 000 entreprenörer där. Det är
            alltså 2 640 personer. Till detta kommer det övriga lokala näringslivet,
            som i stor utsträckning är beroende av Ringhals verksamhet. Det
            är alltså en stor mängd människor som riskerar att drabbas om
            detta beslut blir verklighet.
          </note>
          <note>
            Men arbetsmarknadsministern har inte alls för avsikt att ta några
            initia ­ tiv över huvud taget. Noll åtgärder vidtas från regeringens
            sida. Beskedet som ministern ger är att Arbetsförmedlingen är
            nästa hållplats för dem som eventuellt blir av med jobbet.
          </note>
          <note>
            Eftersom arbetsmarknadsministern förhåller sig passiv kunde man
            hoppas att näringsministern var mer aktiv. Jag har ställt en skriftlig
            fråga till näringsministern om vad det finns för verktyg för regeringen
            för att förhindra att det här beslutet tas. Men ministern låter
            meddela att regeringen inte har för avsikt att vidta några ytterligare
            åtgärder.
          </note>
          <note>
            Vattenfall är ett statligt bolag som regeringen förvaltar. Men
            när den största privata arbetsgivaren i en kommun meddelar att
            man har för avsikt att stänga två av fyra reaktorer sitter regeringen
            still, tyst och passiv. Inga åtgärder vidtas av näringsministern
            för att förhindra beslutet. Det enda regeringen gör är att peka
            på Arbetsförmedlingens skylt.
          </note>
          <note>
            Regeringen är ansvarig för att Vattenfall har givit det här beskedet.
            Jag kritiserar inte Vattenfall för det, utan det är regeringens
            samlade agerande som har skapat denna mycket oroliga situation
            för människor som jobbar vid Ringhals.
          </note>
          <note>
            Stefan Löfven kunde i valrörelsen inte leverera några besked
            om kärnkraften. I avsaknad av ledarskap från Socialdemokraterna
            uppstod ett politiskt vakuum. Detta vakuum var naturligtvis Miljöpartiet
            snabbt att fylla. Miljöpartiets kärnkraftspolitik har blivit regeringens
            kärnkraftspolitik. Socialdemokraterna vek ned sig för Miljöpartiet.
            Industrin, företagen och jobben fick ge vika för Socialdemokraternas
            vilja att ha makten. Snart kan alltså två reaktorer komma att
            stängas.
          </note>
          <note>
            Det enda som är mildrande i sammanhanget är att det är minst
            två och ett halvt år tills beslutet ska verkställas. Regeringen,
            som alltså har skapat denna situation, har nu två och ett halvt
            år på sig att reda ut den. Därför vill jag fråga ministern igen:
            Finns det inget riktat initiativ från arbetsmarknadsministerns
            sida för att lugna människor som riskerar att förlora sina jobb?
            Om arbetsmarknadsministern fortfarande inte har för avsikt att
            göra någonting, finns det några andra ministrar i regeringen som
            funderar på några initiativ?
          </note>
          <note type="speaker">
            Anf. 28 JENNY PETERSSON (M):
          </note>
          <note>
            Herr talman! Min halländske kollega Jörgen Warborn gör en lysande
            beskrivning av situationen i Varberg och för Ringhals. När Alliansen
            var i regeringsställning planerade Vattenfall för nybyggnation
            av reaktorer. Med vänsterregeringen beslutar Vattenfall att lägga
            ned reaktorer, vilket påverkar jobben, tillväxten och industrin
            i Varberg, övriga Halland och Sverige, vilket Jörgen Warborn belyste.
          </note>
          <note>
            De som följt interpellationsdebatterna tidigare här i kammaren
            kan se att det verkar finnas en röd tråd. Regeringen verkar inte
            göra någonting när det varslas och när det ska ske omställningar.
            Däremot går man fram med skattehöjningar och skattesmällar på
            olika områden. Det har bland annat påverkat den här regeringens
            ambition att avveckla kärnkraften bakvägen genom till exempel
            höjd effektskatt. Detta riskerar jobb i Varberg och den framtida
            energiförsörjningen i Sverige. Det är beklagligt, arbetsmarknadsminister
            Ylva Johansson.
          </note>
          <note type="speaker">
            Anf. 29 Arbetsmarknadsminister YLVA JOHANSSON (S):
          </note>
          <note>
            Herr talman! Den här diskussionen rymmer två aspekter. Den ena
            gäller energiförsörjningen i Sverige. Vattenfalls styrelse har
            meddelat att den för sin del tänker inleda en process i syfte
            att stänga två reaktorer vid Ringhals. Det är inte särskilt förvånande.
          </note>
          <note>
            Marknadspriserna har varit låga under en längre tid och förväntas
            fortsätta att vara låga. Det är ganska naturligt att man i det
            läget tittar på att fasa ut de produktionsenheter som är dyrast,
            vilket oftast är de äldsta. Det är ett marknadsmässigt beslut,
            och det är inte särskilt förvånande.
          </note>
          <note>
            Det är naturligtvis viktigt att vi kan ha en framförhållning
            när det gäller energiförsörjningen i Sverige. Det är bland annat
            därför vi har en energikommission för långsiktiga överenskommelser
            för en säker och billig energiförsörjning för Sverige.
          </note>
          <note>
            Det är också därför vi föreslår en ambitionshöjning när det gäller
            elcertifikatssystemen och att den strategiska effektreserven förlängs.
            Det är viktigt för att vi ska klara energiförsörjningen och elförsörjningen
            i Sverige.
          </note>
          <note>
            Det andra perspektivet gäller arbetsmarknaden. Jörgen Warborn
            beskriver väl den viktiga roll som Ringhals har för arbetsmarknaden
            i Varberg. Det är en mycket stor arbetsgivare och en mycket viktig
            aktör för många andra kringliggande verksamheter. Det är väldigt
            många jobb som berörs om beslutet om att stänga två reaktorer
            blir verklighet.
          </note>
          <note>
            Det måste man ta på stort allvar. Det är självklart att människor
            oroar sig som är anställda och är beroende av reaktorerna för
            sina jobb. De är naturligtvis oroliga för sin framtid. Hur kommer
            det att bli? Kommer jag att bli varslad? Kommer mitt företag att
            förlora en viktig kund? Kommer jag i förlängningen att bli uppsagd?
            Det är naturligtvis en oro som människor har. Det är inte särskilt
            konstigt.
          </note>
          <note>
            Däremot kan jag inte riktigt förstå att Jörgen Warborn tycker
            att regeringen och jag ska göra någonting särskilt för arbetsmarknaden
            i Varberg i ett läge där ännu ingen är varslad eller uppsagd.
            Jag har väldigt goda förhoppningar att människor även om det blir
            varsel och uppsägningar i Varberg kommer att kunna hitta nya arbeten.
          </note>
          <note>
            Det grundar jag på att Halland är det län i Sverige som har näst
            lägst arbetslöshet. Det är också det län i Sverige som har en
            väldigt bred sammansättning av jobben och inte minst en bred privat
            tjänstesektor och ock ­ så ett bra geografiskt läge. Förutsättningarna
            för att kunna skapa nya jobb och hitta nya jobb till dem som eventuellt
            blir varslade eller eventuellt blir uppsagda bedömer jag som goda.
          </note>
          <note>
            Vi har också ett nära samarbete med Arbetsförmedlingen som självklart
            är den myndighet som i samarbete med trygghetsorganisationerna,
            som gör ett väldigt viktigt arbete, är regeringens förlängda arm
            för att kun ­ na vidta åtgärder när det krävs och det kommer stora
            varsel på en ort. Arbetsförmedlingen är väl rustad som jag , och
            också Arbetsförmedlingen , bedömer det.
          </note>
          <note>
            Det är alltid bekymmersamt för individer som drabbas av oro när
            de inte vet hur framtiden kommer att se ut. Men jag känner mig
            trygg i att det finns goda förutsättningar även om det blir varsel
            och uppsägningar i Varberg och att vi från statens sida kan hjälpa
            människor att hitta nya jobb.
          </note>
          <note type="speaker">
            Anf. 30 JÖRGEN WARBORN (M):
          </note>
          <note>
            Herr talman! Arbetsmarknadsministern inledde sitt anförande med
            lite grann av det energipolitiska perspektivet. Det är naturligtvis
            viktigt att också lägga ett sådant perspektiv. Det har många olika
            dimensioner.
          </note>
          <note>
            Faktum är att i valrörelsen lovade Miljöpartiet att stänga en
            eller två reaktorer. Socialdemokraterna och Miljöpartiet har sedan
            i en överenskommelse beslutat att Vattenfalls planering att bygga
            nya reaktorer ska stoppas. Sedan har vi höjningen av effektskatten
            som är en ökad kostnad för Vattenfall och påverkar Ringhals. Detta
            sker i ett skede där elpriserna är historiskt låga.
          </note>
          <note>
            Vattenfall lever i en politisk kontext. Jag upplever att arbetsmarknadsministern
            liksom andra ministrar skjuter frågan lite ifrån sig. Vattenfall
            lever i en politisk kontext och lägger örat mot rälsen. Mot bakgrund
            av det jag redogjort för här om de olika besked som har kommit
            från regeringens sida är det inte så förvånande att Vattenfall
            har fattat detta beslut.
          </note>
          <note>
            Med alliansregeringen planerade Vattenfall för att bygga ut två
            nya reaktorer vid Ringhals. Nu med vänsterregeringen planerar
            man för att stänga två reaktorer. Det borde intressera arbetsmarknadsministern.
            Frågan är: Vilket skapar flest jobb? Är det att bygga nya, eller
            är det att lägga ned?
          </note>
          <note>
            Jag blir glad över när ministern visar på att hon förstår att
            det är en allvarlig situation. När jag läste det skriftliga svaret
            var jag lite förvånad över att man inte ville göra någonting.
            Nu förstår jag att ministern ser sitt ansvarsområde väldigt tajt
            och inte tänker göra någonting förrän vi är i ett läge där uppsägningarna
            är en realitet.
          </note>
          <note>
            Det tycker jag är ett oroväckande sätt att resonera. Som jag
            sa i mitt inledningsanförande har vi två och ett halvt år på oss
            att planera. Med god planering och aktiva insatser från regeringen
            tror jag att man kan mildra besluten. Regeringen verkar ha en
            vänta-och-se-mentalitet. Den tycker jag är lite oroväckande. Det
            är alldeles riktigt att Halland har en låg arbetslöshet. Det kan
            hänga ihop med att det är många borgerliga kommuner i Halland.
          </note>
          <note>
            Jag nämnde hur de anställda vid Ringhals påverkas. Men det gäller
            inte bara dem, utan även underentreprenörerna påverkas. Jag talade
            med en man från en konsultfirma som har uppdrag från Ringhals.
            Han uttryckte oro för hur beskedet kommer att påverka dem direkt
            just nu, det vill säga inte 2018, 2019 eller 2020 om det nu skulle
            stänga.
          </note>
          <note>
            Det underhållsarbete de nu gör kommer inte att inriktas på 2025,
            som med det tidigare beslutet för stängning, utan det inriktas
            på 2018. Då blir det mindre affärer och färre jobb för dem. Det
            kommer att påverka arbetsmarknaden direkt. Här finns en uppgift
            för Ylva Johansson att ta till sig med en gång.
          </note>
          <note>
            Vi kan gå lite söderut i Halland, till Hylte kommun. Där finns
            Stora Enso. Det är en väldigt stor och dominerande aktör på den
            lokala arbetsmarknaden. Chefen där, Kenneth Ohlsson, oroas av
            verkningarna som stängningen i förtid kan få. Han säger: Vi noterade
            direkt en prishöjning på el. Han fortsätter med att säga: Varje
            kostnadsökning påverkar vår konkurrenskraft.
          </note>
          <note>
            Beskedet slår inte bara mot de anställda på Ringhals. Det påverkar
            entreprenörer , och det påverkar hela den elintensiva industrin
            som Stora Enso. Det är många viktiga jobb i den industrin. Finns
            det någonting regeringen tänker göra för att mildra dessa effekter?
          </note>
          <note type="speaker">
            Anf. 31 JENNY PETERSSON (M):
          </note>
          <note>
            Herr talman! Här lyfts många viktiga perspektiv upp i debatten.
            Det handlar om de anställda på Ringhals, näringslivet i Varberg
            och Halland, energiförsörjningen och Stora Enso som en elintensiv
            industri, och även arbetsmarknadsministern talar om olika perspektiv.
            Tänk om Ylva Johansson och vänsterregeringen kunde ta perspektivet
            att se möjligheten till fler nya jobb när det gäller kär nkraften
            och kärnkraftverk!
          </note>
          <note>
            Förra året exporterade vi i Sverige 15,6 terawattimmar. Det motsvarade
            ungefär 11,5 procent av Sveriges totala produktion. Det mesta
            export erades till länder i närheten, t ill Finland och Danmark.
            Den utfasning av kärnkraften som beslutet skulle innebära – det
            är inte fattat ännu – betyder att vi på lång sikt inte kan hjälpa
            våra grannländer.
          </note>
          <note>
            Man skulle kunna lägga in ytterligare ett perspektiv i dag som
            gå r utanför debatten men som är nog så viktigt , nämligen säkerhetsperspektivet.
            Man kan titta på det säkerhetspolitiska läge som vi befinner oss
            i kopplat till EU:s energiförbrukning. Det skulle vara helt galet
            – ursäkta, herr talman, för ordvalet – att fasa ut svensk kärnkraft.
            Vår överproduktion av el skulle då inte gå till att hjälpa våra
            grannländer. De skulle få importera gas och smutsig kolkraft som
            dessutom inte alls är klimatsmart.
          </note>
          <note>
            Regeringen borde börja lyssna på forskare och kritiker. Senast
            i dag står det i DN om detta.
          </note>
          <note type="speaker">
            Anf. 32 Arbetsmarknadsminister YLVA JOHANSSON (S):
          </note>
          <note>
            Herr talman! Energipolitiken är mycket viktig för jobben. Företagen
            behöver stabila och förutsägbara villkor för att säkerställa en
            trygg och säker försörjning av el till ett konkurrenskraftigt
            pris. Därför är det bra om man kan komma till breda politiska
            överenskommelser när det gäller energiförsörjningen i Sverige.
            Det är bra för vårt näringsliv, och det är bra för vår tillväxt.
            Därför har vi höga förhoppningar om den energikommission som vi
            nu har tillsatt, där det är viktigt att vi kan hitta breda lösningar.
            Det är bra för jobben i Sverige.
          </note>
          <note>
            Jag lyssnar till Jörgen Warborn . Med energipolitiken är det
            så att ett lågt elpris å ena sidan gör det svårare att nå lönsamhet
            i produktionen av el. Det är förmodligen ett av skälen till Vattenfalls
            styrelses beslut att stänga två av de äldsta reaktorerna. Ett
            högt elpris leder å andra sidan till stora problem för den elintensiva
            industrin, till exempel Stora Enso, som Jörgen Warborn också beskriver.
            Energipolitikens syfte är dock inte i första hand jobben i kärnkraftverken.
            Det handlar om jobben och energiförsörjningen i hela landet; det
            är det som måste vara riktlinjen.
          </note>
          <note>
            Det är också viktigt att se att regeringens arbetsmarknadspolitik
            bejakar omställning. Det kommer alltid att finnas företag som
            av olika skäl ändrar sin verksamhet, lägger ned eller flyttar.
            Andra startar, och nya kommer till. Denna förändring på arbetsmarknaden
            är i grunden sund, även om det alltid är jobbigt för den individ
            som drabbas av att den egna arbetsgivaren kanske måste varsla
            eller säga upp personal. Men i grunden är det bra för svenskt
            arbetsliv och för vår konkurrenskraft att vi är duktiga på omställning
            och bejakar omställning även när det är jobbigt för individen.
          </note>
          <note>
            Detta är ett av skälen till att regeringen nu prioriterar att
            ha en trygg omställningsförsäkring för den som blir arbetslös
            för att man ska klara av också i individperspektiv en period när
            man söker ett nytt jobb.
          </note>
          <note>
            Det är viktigt att vi har en trygg energiförsörjning. Det är
            en högt prio ­ riterad fråga för regeringen. När det handlar om
            vilka producenter som ska finnas, vilka som klarar sig och vilka
            som är konkurrenskraftiga är det inte alltid de gamla som ska
            vara kvar. Ibland kan man tvingas till andra beslut. Detta är
            ett beslut som Vattenfalls styrelse har aviserat, men som Ringhals
            styrelse ännu inte har fattat. Vi vet alltså inte ännu hur det
            kommer att bli.
          </note>
          <note>
            Regeringens arbete och ansvar är också att underlätta för människor,
            individerna, att ställa om och för företagen att hitta rätt kompetens.
            Där är arbetsmarknadspolitiken ett viktigt verktyg. Jag känner
            mig trygg i att Arbetsförmedlingen och arbetsmarknadspolitiken
            har förutsättningar att hjälpa människor som eventuellt blir arbetslösa
            efter ett eventuellt beslut om att stänga två reaktorer i Ringhals.
          </note>
          <note type="speaker">
            Anf. 33 JÖRGEN WARBORN (M):
          </note>
          <note>
            Herr talman! Jag vet att statsrådet nyligen besökte en skola
            i Varberg. Det råkar vara min skola, där jag gick i lågstadiet.
            I en tidningsartikel kan man läsa att Ylva Johansson fick frågan
            av en elev vid besöket om vad som är bäst med att vara politiker.
            Statsrådet svarade: Det roligaste är att kunna påverka och att
            ta ansvar.
          </note>
          <note>
            Jag tror att eleven undrar varför statsrådet nu inte väljer att
            påverka. Hagaskolans elever undrar kanske om det är att ta sitt
            ansvar när deras mamma eller pappa riskerar att förlora sitt jobb.
            Vad vill ministern att jag hälsar de här eleverna? Att regeringen
            inte tycker att det här är en så stor sak? Att regeringen ser
            ett problem men inte tänker göra någonting åt det?
          </note>
          <note>
            Vi har tidigare hört att det är Arbetsförmedlingen som ska lösa
            problemet. I det senaste inlägget hörde vi också att a-kassan
            är en del av lösning ­ en. Det är alltså iväg till arbetslöshet
            som är vägen framåt. Ministern uttryckte också att detta kommer
            att lösa sig självt eftersom Halland är en så stark region. Det
            är mycket riktigt; Halland är en stark region. Men jag tror inte
            att det kommer att lösa sig självt. Jag skulle vilja se lite kraft
            från politikens sida.
          </note>
          <note>
            Det var annorlunda när Alliansen var i regeringsställning. Jag
            har här ett pm som är daterat juni 2012. Det är från Arbetsmarknadsdepartementet.
            Det beskriver alliansregeringens beslut om aktiva insatser i samband
            med uppsägningar från Saab Automobile och Astra Zeneca. Jag tror
            att elever ­ na på Hagaskolan, och framför allt de anställda på
            Ringhals, hade uppskattat en mer aktiv politik från regeringen.
          </note>
          <note>
            Bilden av en passiv, företagsfientlig regering tonar fram. Ministern
            har nu möjlighet att ge andra besked än i det skriftliga svaret.
          </note>
          <note type="speaker">
            Anf. 34 Arbetsmarknadsminister YLVA JOHANSSON (S):
          </note>
          <note>
            Herr talman! Den gamla regeringen styrde Arbetsförmedlingen med
            detaljreglering. Man var tvungen att gå till Regeringskansliet
            för att påver ­ ka arbetsmarknadspolitiken ute på den lokala nivån
            där man inte hade frihet att kunna anpassa sig till arbetsgivarnas
            behov.
          </note>
          <note>
            Jag var själv och träffade Arbetsförmedlingen i Trollhättan,
            där man hade varslen från Saab. De sa att de var så pass bakbundna
            av regeringens hårda reglering av Arbetsförmedlingen att de inte
            kunde möta arbetsgivarnas behov med mindre än att de fick ett
            särskilt uppdrag eller ett särskilt projekt.
          </note>
          <note>
            Detta ändrar vi nu. Nu finns det möjlighet för Arbetsförmedlingen
            att möta arbetsgivarnas behov direkt, utan att passera via Regeringskansliet
            och få en särskild tillåtelse. Nu finns det möjlighet för Arbetsförmedlingen
            att möta den som blir varslad redan innan man är uppsagd och hjälpa
            till ett nytt jobb. Det är det som är uppgiften.
          </note>
          <note>
            Regeringen tar ansvar för en trygg energiförsörjning. Regeringen
            tar ansvar för att den som förlorar jobbet och blir uppsagd –
            om det blir så – får hjälp att hitta ett nytt jobb, oftast även
            innan man har gått ut i arbetslöshet.
          </note>
          <note>
            Överläggningen var härmed avslutad.
          </note>
          <note>
            § 10 Svar på interpellation 2014/15:573 om regeringens ambitioner
            för nya jobb
          </note>
          <note type="speaker">
            Anf. 35 Arbetsmarknadsminister YLVA JOHANSSON (S):
          </note>
          <note>
            Herr talman! Jenny Petersson har frågat mig vilken som är min
            och regeringens ambition för nya jobb och vilka jobb jag anser
            vara riktiga jobb.
          </note>
          <note>
            För att Sverige ska ha en god ekonomisk utveckling och vara ett
            samhälle som håller ihop måste fler kvinnor och män arbeta. Den
            ekonomiska politiken ska bidra till att uppnå regeringens målsättning
            om att minska den höga arbetslösheten. Regeringens politik för
            fler jobb vilar på tre ben: en aktiv näringspolitik, kunskapsreformer
            för förbättrad matchning och investeringar för framtiden som också
            bidrar till en hållbar omställning.
          </note>
          <note>
            Att minska långtidsarbetslösheten är en av arbetsmarknadspolitikens
            viktigaste utmaningar. Antalet personer som har varit inskrivna
            vid Ar ­ betsförmedlingen i mer än två år är i dag dubbelt så
            många som före finans ­ krisen 2008. Vecka 19 år 2015 deltog över
            36 500 personer i fas 3, och gruppen fortsätter att växa. Till
            skillnad från den tidigare alliansregeringen anser regeringen
            att deltagarna i fas 3 ska erbjudas riktiga jobb med kollek ­
            tivavtalsenlig lön och anställningsvillkor eller utbildning i
            stället för sysselsättning som inte upplevs som meningsfull.
          </note>
          <note>
            Regeringen avser därför att avveckla fas 3, bland annat genom
            att extratjänster införs i välfärden. Många långtidsarbetslösa
            behöver också komplettera sin utbildning. Därför avser regeringen
            att införa en möjlighet för deltagarna i fas 3 att studera kortare
            kurser, i upp till ett år, vid kommunal vuxenutbildning, folkhögskola,
            högskola eller yrkeshögskola med bibehållet aktivitetsstöd.
          </note>
          <note>
            En annan högt prioriterad uppgift för regeringen är den höga
            ungdomsarbetslösheten. Unga ska inte vara arbetslösa. Människors
            färdigheter och kompetens ska tas till vara. Att människor arbetar
            och försörjer sig möjliggör en bra välfärd, ett samhälle som håller
            ihop och ökad jämlikhet.
          </note>
          <note>
            Det är viktigt att öka sysselsättningsgraden, arbetskraftsdeltagandet
            och antalet arbetade timmar i ekonomin. Regeringen är övertygad
            om att framgång i kampen mot ungdomsarbetslösheten förutsätter
            en bred mobilisering och samverkan mellan bland andra arbetsmarknadens
            parter, kommuner och landsting, det privata näringslivet och det
            civila samhällets organisationer.
          </note>
          <note type="speaker">
            Anf. 36 JENNY PETERSSON (M):
          </note>
          <note>
            Herr talman! Jag har alltså frågat arbetsmarknadsminister Ylva
            Johansson om hennes och regeringens ambitioner för nya jobb och
            vilka jobb ministern anser vara riktiga jobb, vilket jag inte
            fick något svar på.
          </note>
          <note>
            Jag håller med Ylva Johansson om det hon säger i sitt svar om
            att om Sverige ska ha en god ekonomisk utveckling och vara ett
            samhälle som håller ihop måste fler kvinnor och män arbeta. Den
            ekonomiska politiken ska bidra till att uppnå regeringens målsättning
            att minska den höga arbetslösheten.
          </note>
          <note>
            Det är sant och riktigt, och det är fina ord. Men, herr talman,
            regeringen agerar i motsatt riktning. Det är en sak med fina ord.
            Ylva Johansson brukar ofta använda Olof Palmes ord om att politik
            handlar om att vilja. Men politik handlar även om att våga, kunna
            och agera.
          </note>
          <note>
            Vi har en vänsterregering som bryter löfte efter löfte och som
            för en politik med skattehöjningar som dämpar sysselsättningen
            och tillväxten. Jag kommer att fortsätta lyfta fram det här i
            kammaren; vänsterregeringen för en jobbfientlig politik.
          </note>
          <note>
            Regeringen har som målsättning att Sverige ska nå lägst arbetslöshet
            i EU till 2020. Fler frågor än svar har väckts när det gäller
            hur den målsättningen ska nås. Det är inte bara vi moderater som
            har kritiserat det målet. Även Finanspolitiska rådet gör det i
            sin rapport som kom den 12 maj. Det gör även Anders Forslund på
            IFAU, Svenskt Näringsliv och Lars Calmfors, för att nämna några.
          </note>
          <note>
            Vi hade frågestund här i riksdagen i går. Då lyfte jag fram att
            också Ylva Johansson verkar tveka i fråga om regeringens uppsatta
            mål för arbetslösheten. På SNS arbetsmarknadsdag den 19 maj sa
            arbetsmarknadsministern: ” Det beror litegrann på vad man menar
            med ett mål. Man kan ha mål och så bedömer man sannolikheten av
            att man ska nå dem, ungefär som det kan vara med nyårslöften,
            man bedömer sannolikheten av hur många dagar man ska hålla det.
            Men man kan också sätta upp ett mål för att det ska styra de politiska
            prioriteringarna. Det är det som är regeringens avsikt .” Jag
            tog med den sista meningen också, för att vara rättvis.
          </note>
          <note>
            Lika otydligt som ministerns svar är när det gäller vad som är
            ett jobb och vilka jobb som minis tern anser vara riktiga jobb
            är målet för arbetslösheten i Sverige. Men avsaknaden av jobbskapande
            reformer – eller om de nu är mål eller visioner – är än värre.
            Det gör mig orolig. Regeringens höstbudget och för den delen även
            vårbudget var ingen rolig läsning i fråga om fler och nya jobb
            eller hur de ska komma fler till del, framför allt de som befinner
            sig i utanförskap eller har blivit varslade.
          </note>
          <note>
            Regeringens skattehöjningar på jobb och företagande är 40 gånger
            högre än näringslivssatsningarna. Arbetsmarknadsminister Ylva
            Johansson säger att ungdomsarbetslösheten är prioriterad. Hur
            kan man säga det när man höjer skatterna på arbete och företagande,
            särskilt i branscher där många unga får sitt första jobb, turistbranschen
            till exempel?
          </note>
          <note type="speaker">
            Anf. 37 Arbetsmarknadsminister YLVA JOHANSSON (S):
          </note>
          <note>
            Herr talman! Låt mig först säga något om mål. Det är viktigt
            att mål inte är något som man sätter upp för att recen sera och
            gissa om man ska nå . Mål ska sättas upp för att styra politiken.
            Att nå Europas lägsta arbetslöshet är ett mycket ambitiöst mål,
            och det kommer att krävas stora insatser för att vi ska nå det.
            Men det är väl det man har en regering till. Den ska kunna klara
            av svåra utmaningar och nå svåra mål. Detta kommer därför att
            styra regeringens politik. Vi har en samarbetsregering som sätter
            jobben främst och som gör investeringar för våra barns och ungas
            framtid. Det är det som styr vår agenda.
          </note>
          <note>
            Herr talman! Jenny Petersson kommer tillbaka till skattepolitiken
            som det allenagörande för att lösa arbetslösheten. Vi har prövat
            det i åtta år nu. Den gamla regeringen slog sig om och om igen
            för bröstet och sa ”Nu gör vi den här skattesänkningen. Det kommer
            att leda till att vi löser arbetslösheten. Nu gör vi en ny skattesänkning.
            Det kommer att leda till att vi löser arbetslösheten.”
          </note>
          <note>
            Problemet var att det inte löste arbetslösheten. Tvärtom fick
            vi högre arbetslöshet, inte minst högre ungdomsarbetslöshet. Vi
            fick så hög ungdomsarbetslöshet att vi i dag får stöd från andra
            EU-länder för bekämpa arbetslösheten.
          </note>
          <note>
            Man kanske trodde att sänkt skatt skulle lösa arbetslösheten.
            Det strider i och för sig mot all forskning och beprövad erfarenhet,
            men okej , man trodde det. Men när man provar det och det inte
            fungerar, och när man fortfarande har all forskning och beprövad
            erfarenhet emot sig och ändå håller fast vid att det är det bästa
            sättet att lösa ungdomsarbetslösheten, undrar jag om man inte
            borde vara lite mer lyhörd för vad som fungerar på riktigt.
          </note>
          <note>
            Den här regeringen tänker lösa arbetslösheten på riktigt. Det
            är ett svårt uppdrag. Det kommer att krävas mycket. Och det kommer
            att kräva ett nära samarbete med andra aktörer. Då handlar det
            också om att titta på hur problemen ser ut. Och när det gäller
            ungdomar är problemet kompetens. Ungdomar med rätt kompetens har
            en relativt stark ställning på svensk arbetsmarknad. Men ungdomar
            som saknar gymnasieutbildning eller relevant yrkesutbildning har
            svårt att både komma in och bli kvar på arbetsmarknaden. Det är
            därför vi sätter in stora utbildningsinsatser just nu.
          </note>
          <note>
            Jag ska också svara på vad som är ett riktigt jobb. Det är föranlett
            av att den gamla regeringen placerade personer i fas 3 och kallade
            det för jobb. Det är det inte. Fas 3 innebär att man får utföra
            arbetsuppgifter som egentligen inte är efterfrågade utan att man
            får någon lön, utan att man har någon anställning, utan att man
            har någon trygghet eller möjligtvis semester eller någonting som
            är förknippat med ett vanligt, riktigt jobb.
          </note>
          <note>
            I stället för att låsa in människor i en återvändsgränd, som
            fas 3 har visat sig vara, vill vi hjälpa människor att få ett
            riktigt jobb som är en anställning, som ger en lön och som ger
            alla de krav och möjligheter som ett riktigt jobb ger.
          </note>
          <note type="speaker">
            Anf. 38 JENNY PETERSSON (M):
          </note>
          <note>
            Herr talman! Jag kan konstatera att Sverige kan mer än vänsterregeringen
            levererar. Jag vill backa bandet lite. Under åtta år tog Alliansen
            ansvar för Sveriges ekonomi. Vi förde en aktiv reformpolitik,
            vilket saknas i dag. Under flera av dessa åtta år befann sig Sverige
            i en global ekonomisk kris.
          </note>
          <note>
            På ett halvår har Sverige gått från att vara ett hyllat land
            – under Alliansens tid var det ordning och reda i de offentliga
            finanserna. Vi hyllades för krishantering och ansvarsfullhet –
            till att i dag vara ett land som är ifrågasatt. Vi har en regering
            som bryter löfte efter löfte, som inte har en reformagenda och
            som saknar verktyg och reformer för fler jobb. Detta är otillräckligt
            och slarvigt gjort av vänsterregeringen.
          </note>
          <note>
            Ni har suttit i opposition i åtta år, Ylva Johansson. Ni borde
            leverera reform efter reform. Men det saknas. Det är tomt. Man
            kan gå ned i kulverten här i riksdagen och se att det inte finns
            några propositioner från regeringen. Det är tomt i fråga om jobbskapande
            reformer.
          </note>
          <note>
            Ylva Johansson säger att regeringens budget eller satsningar
            – det är ju en avsaknad av dessa – skulle leda till fler jobb.
            Men jag nämnde några som inte delar den analysen. Varken Konjunkturinstitutet
            eller regeringens egna finansdepartement delar den analysen. De
            hävdar tvärtom att regeringens politik kommer att leda till upp
            till 80 000 färre jobb. Och Ylva Johanssons kollega, självaste
            finansminister Magdalena Andersson, har konstaterat att jämviktsarbetslösheten
            kommer att öka från 6,0 till 6,5 procent med regeringens budget.
          </note>
          <note>
            Låt oss dock tala om ungdomarna igen. Turistsektorn är en bransch
            där många unga får sitt första jobb. Branschen åker på en skattesmäll
            med vänsterregeringen. Regeringen satsar några miljoner i sin
            budget för att främja turistsektorn, samtidigt som kostnaden för
            att anställa unga höjs kraftigt.
          </note>
          <note>
            Det är här skiljelinjen går. Jobb skapas främst av företag som
            vågar starta, som vågar växa, som vågar anställa en person till
            och ytterligare en. Det är här den stora skiljelinjen går för
            vad som är ett riktigt jobb och vem som skapar jobben. Det gör
            våra företagare runt om i Sverige.
          </note>
          <note>
            Det här går också tillbaka till skattepolitiken. Om man inte
            tror att det gör någon skillnad att man gör det dyrare för ett
            företag att ha anställda får Ylva gärna förklara det. Men i min
            värld måste en företagare få ihop det på sista raden. Och då påverkar
            kostnaden för höjd arbetsgivaravgift.
          </note>
          <note>
            Därför är det ytterst allvarligt att regeringen avser att göra
            riktiga jobb dyrare för att i stället satsa på utbyggnad av åtgärds-
            och bidragssystem. Det är allvarligt, herr talman.
          </note>
          <note type="speaker">
            Anf. 39 HANIF BALI (M):
          </note>
          <note>
            Herr talman! Jag tänkte bara kommentera det här med fas 3 och
            ”riktiga” jobb.
          </note>
          <note>
            Den enda person i denna kammare jag känner till som kallar fas
            3 för ett jobb är Ylva Johansson. Vi har aldrig kallat fas 3 för
            ett jobb. Det har aldrig varit meningen att det ska vara ett jobb.
          </note>
          <note>
            Det var faktiskt Ylva Johansson som hela förra mandatperioden
            kallade fas 3 för Sveriges största arbetsgivare. Det var lite
            märkligt med tanke på att alliansregeringen räknade deltagare
            i fas 3 som arbetslösa. I statistik och i offentliga siffror räknade
            man dem som just arbetslösa. Den enda person som då använde ordet
            ”jobb” i sammanhanget och kallade fas 3 för ett jobb var Ylva
            Johansson. Nu kommer hon här och kritiserar oss för att vi skulle
            anse att fas 3 är ett jobb. Det är lite märkligt.
          </note>
          <note>
            Som jag tror att Ylva Johansson vet är det här inte en lätt uppgift.
            Många av deltagarna i fas 3 har varit arbetslösa länge – oftast
            mycket längre än de har varit med i fas 3 och oftast längre perioder
            än de har varit inskrivna hos Arbetsförmedlingen.
          </note>
          <note>
            Det är därför regeringen inte avskaffar fas 3. Regeringen kommer
            att bibehålla fas 3. Trots att man skickade tillkännagivanden
            till förra regeringen om att stoppa fas 3 kommer den här regeringen
            att skita i sitt eget tillkännagivande. Förlåt, herr talman!
          </note>
          <note>
            Det höga tonläget är lite märkligt. Det vore mer klädsamt om
            man i stället för att plocka billiga poäng erkände att det här
            inte är en lätt uppgift utan en väldigt svår uppgift och att det
            inte alls handlar om att bara trolla fram nya jobb eller döpa
            om fas 3 till extratjänster.
          </note>
          <note>
            Det är en stor utmaning, men det är som tur är inte alltför många
            som är i den sitsen. Som Ylva Johansson vet har Sverige en av
            EU:s kortaste arbetslöshetsperioder och Europas lägsta långtidsarbetslöshet.
            Det ska vi väl vara glada över.
          </note>
          <note type="speaker">
            Anf. 40 Arbetsmarknadsminister YLVA JOHANSSON (S):
          </note>
          <note>
            Herr talman! Jenny Petersson säger att den gamla regeringen förde
            en aktiv ekonomisk politik. Vi kan konstatera att det var en politik
            som tog Sverige från stora överskott i offentliga finanser till
            stora underskott i offentliga finanser. Samtidigt har långtidsarbetslösheten
            bitit sig fast på en hög nivå, arbetslösheten är mycket hög och
            ungdomsarbetslösheten är skyhög. Jag tror att det var ett viktigt
            skäl till att väljarna valde bort den politiken och i stället
            vill se en politik som satsar på jobben.
          </note>
          <note>
            Det som skiljer mig och Jenny Petersson åt är att i Jenny Peterssons
            värld är skattesänkningar det enda instrument som finns för att
            skapa jobb. Det finns ingenting annat som leder till nya arbeten,
            enligt Jenny Petersson.
          </note>
          <note>
            Problemet med den politiken är att vi har prövat den, och den
            fungerar inte. Problemet med den politiken är också att den döms
            ut av alla experter och av alla forskare. Ingen mer än Jenny Petersson
            och Moderaterna anser att sänkta arbetsgivaravgifter för ungdomar
            är ett effektivt, bra eller kostnadseffektivt sätt att bekämpa
            ungdomsarbetslösheten. Det är väldigt dyrt. Det får hård kritik
            av till exempel Finanspoliska rådet och IFAU och av i princip
            alla andra ekonomer och forskare. Det är helt enkelt ett dåligt
            sätt att lösa ungdomsarbetslösheten.
          </note>
          <note>
            Det regeringen i stället gör är att satsa på utbildning, på investeringar,
            på innovation, på nya jobb i fler och växande företag och på fler
            anställda i välfärden. Det är på så sätt vi på allvar kan lösa
            ungdomsarbetslösheten.
          </note>
          <note>
            Det är lite konstigt att höra Hanif Bali säga att jag underskattar
            svårigheten i att lösa arbetslösheten. Jag tror att jag har sagt
            det i varje replikskifte här: Det här är en mycket stor och mycket
            svår uppgift. Så är det. Men det är väl det man har en regering
            till – att lösa svåra uppgifter. Det är till skillnad från den
            gamla regeringen, som sa: Det här är svårt, alltså går det inte.
          </note>
          <note>
            Vi har en helt annan attityd. Vi tänker lösa arbetslösheten.
            Det är mycket svårt, och det är därför jobben är högst på vår
            agenda – inte bara min utan hela regeringens agenda.
          </note>
          <note>
            För att gå tillbaka till detta med de icke riktiga jobben, det
            vill säga fas 3, kan man fråga sig varför 36 000 personer ska
            vara placerade i fas 3. Vad ska det leda till? Det leder uppenbarligen
            inte till arbete. Vad är vitsen med att ha människor i den återvändsgränd
            som fas 3 är?
          </note>
          <note>
            Det är den gamla regeringen som har skapat detta. Hanif Bali
            säger att man kan byta namn på fas 3. Ja, det kan man göra. Det
            gjorde den gamla regeringen. Den kallade den sedan för sysselsättningsfasen.
            Det blir ju ingen skillnad om man byter namn.
          </note>
          <note>
            Den här regeringen tänker successivt fasa ut fas 3 och se till
            att människor får chans att komma i riktiga jobb – ett riktigt
            jobb är en anställning med lön och avtalsenliga villkor – eller
            i utbildning som leder till arbete.
          </note>
          <note>
            Det är det arbetet vi kommer att påbörja när riksdagen har beslutat
            om den budget som vi nyligen lade fram eftersom vår förra budget
            föll. Då kommer arbetet med att fasa ut fas 3 att påbörjas. Det
            är ett mycket svårt och stort arbete, men det är nödvändigt. Alla
            människor har rätt att kunna försörja sig med eget arbete och
            rätt till både de krav och de möjligheter som ett riktigt arbete
            ger.
          </note>
          <note type="speaker">
            Anf. 41 JENNY PETERSSON (M):
          </note>
          <note>
            Herr talman! Jag vill bara förtydliga att det absolut krävs att
            man gör mer för att rusta unga för arbetsmarknaden.
          </note>
          <note>
            Skolan har en avgörande roll. Vi ser att många unga utan fullständiga
            gymnasiebetyg hamnar långt från arbetsmarknaden. Här behövs det
            definitivt insatser, och det var precis det som den tidigare regeringen
            prioriterade. Men jag ska inte gå in på Alliansens historiska
            satsningar på utbildningsområdet här och nu.
          </note>
          <note>
            Konflikten ligger i att Ylva Johansson säger i sitt svar att
            ungdomsarbetslösheten är prioriterad samtidigt som man höjer skatten
            på arbete och företagande. Då är min fråga: Om man höjer skatten
            för företagare och gör det dyrare att anställa, hur bidrar det
            till att minska arbetslösheten? Det måste ju vara syftet med det
            eftersom målet är att minska arbetslösheten. Hur bidrar det till
            att minska arbetslösheten? Jag menar att de här skattehöjningarna
            främst slår mot unga och mot branscher där många unga får sin
            första anställning. Vi har till exempel de höjda arbetsgivaravgifterna.
            Vi har RUT- och ROT-avdragen.
          </note>
          <note>
            Herr talman! Jag kan konstatera att jag inte har fått något svar
            från ministern på vad som är hennes och regeringens ambitioner
            för att skapa nya jobb och vilka jobb ministern anser vara ”riktiga”
            jobb.
          </note>
          <note>
            Jag kommer att fortsätta att hävda att vänsterregeringen för
            en politik som skadar jobben och tillväxten. Som sagt: att göra
            det dyrare att anställa och samtidigt höja bidragen leder inte
            till fler jobb. Det leder tvärtom till färre jobb. Tyvärr blir
            det en återgång till den tid då vi såg att utanförskapet växte
            på bekostnad av jobben.
          </note>
          <note type="speaker">
            Anf. 42 HANIF BALI (M):
          </note>
          <note>
            Herr talman! Återigen benämner arbetsmarknadsministern fas 3
            som någon form av jobb. Det är det inte. Det har aldrig varit
            det. Det har aldrig räknats som jobb. Deltagarna har alltid räknats
            som arbetslösa. Jag tycker att det är en felaktig bild. Jag tycker
            att det är felaktigt att kalla fas 3 för en arbetsgivare, som
            arbetsmarknadsministern gör.
          </note>
          <note>
            Fas 3 är en åtgärd. Man kan tycka att den är ineffektiv etcetera.
            Då väntar vi med spänning på regeringens lösning på detta. Än
            så länge har ni i er egen proposition aviserat att fas 3 är kvar.
            Ni har ju aviserat att den är kvar. Ni har som målsättning att
            någon gång fasa ut den, men den här ministern har som sagt redan
            gjort klart att målsättningar är som nyårslöften – de gäller bara
            i x dagar.
          </note>
          <note>
            De flesta av era löften har nu reducerats till målsättningar.
            Sedan har de reducerats till att man eventuellt ska nå dessa målsättningar.
            Vi får se hur det blir, helt enkelt. Vi får se hur det blir med
            denna stora grupp människor, som är väldigt svår att få in på
            arbetsmarknaden.
          </note>
          <note>
            Vi öppnade upp också för till exempel utbildning för dem som
            är i sysselsättningsfasen, men det har fortfarande inte gett alltför
            stora effekter.
          </note>
          <note>
            Det blir intressant att se utvecklingen. Jag t ror att ministern
            behöver komma tillbaka till riksdagen lite mer ödmjuk än hon ger
            intryck av att vara i dag.
          </note>
          <note type="speaker">
            Anf. 43 Arbetsmarknadsminister YLVA JOHANSSON (S):
          </note>
          <note>
            Herr talman! Hanif Bali läser regeringen s proposition på ett
            mycket märkligt sätt. Det står tydligt i propositionen att vi
            komm er att avskaffa och fasa ut fas 3. Det finns förslag i den
            budget som ska behandlas av riksdagen inom kort om hur vi påbörjar
            den utfasningen. Det är ett stort och svårt uppdrag. Det är 36
            000 per soner som i dag befinner sig i fas 3. Många av dem står
            väldigt långt från arbetsmarknad en. Men att behålla personer
            i fas 3 är heller ingen lösning.
          </note>
          <note>
            Regeringen kommer att påbörja utfasningen efter att riksdagen,
            förhoppningsvis, har ställt sig bakom regeringens budget.
          </note>
          <note>
            Låt mig också kommentera långtidsarbetslösheten i ett europeiskt
            perspektiv. Ja, Sverige har lägre långti dsarbetslöshet än de
            flesta andra EU-länder. Men innan vi gick in i finanskrisen och
            den borgerliga regeringens styre hade vi mycket lägre långtidsarbetslöshet
            än övriga länder. Det är alltså ett område som kraftigt har försämrats
            under den gamla regeringens tid, och det är klart att insatser
            som fas 3 inte har gjort det lättare för människor som är långtidsarbetslösa
            att komma tillbaka i arbete .
          </note>
          <note>
            Det är lite förvånande att Jenny Petersson vågar hänvisa till
            den gamla regeringens skolpolitik som något som skulle ha varit
            en framgång. Den är ju ett haveri! Sverige har en situation där
            skolresultaten faller snabbare än i något annat OECD-land. Hur
            kan man kalla det en framgång? Varje år är det 13 000 barn som
            lämnar grundskolan utan förutsättningar att komma in på ett nationellt
            program på gymnasieskolan. Hur kan man kalla det en framgång?
          </note>
          <note>
            Sverige går just nu käpprätt fel väg när det gäller skolresultaten.
            Det är ett av de absolut största sveken mot barn och ungdomar
            med förutsättning ­ ar på arbetsmarknaden.
          </note>
          <note>
            Avslutningsvis: Sänkt arbetsgivaravgift för ungdomar kostar ungefär
            18 miljarder kronor per år. Det finns inga andra än riksdagsledamöter
            från de borgerliga partierna som tycker att det är väl använda
            pengar.
          </note>
          <note>
            Överläggningen var härmed avslutad.
          </note>
          <note>
            § 11 Svar på interpellation 2014/15:5 23 om bostadssituationen
            för asylsökande och flyktingar
          </note>
          <note type="speaker">
            Anf. 44 Justitie- och migrationsminister MORGAN JOHANSSON (S):
          </note>
          <note>
            Herr talman! Roland Utbult har frågat mig vad jag avser att uppnå
            med att tvinga alla kommuner att ta emot flyktingar, om jag avser
            att vidta åtgärder för att förändra lagen om eget boende, EBO
            , och om jag avser att vidta åtgärder för att staten ska ge hyresgarantier
            för byggande av modulbostäder.
          </note>
          <note>
            Ett stort flyktingmottagande innebär en utmaning för Sverige.
            Samtidigt innebär det en stor möjlighet att människor med kraft
            och kompetens flyttar hit och bidrar till att utveckla Sverige.
            För att utmaningen ska bli den möjlighet till ökad sysselsättning
            som Sverige behöver k rävs det flera förändringar. En av dessa
            är att Sverige behöver ett flyktingmottagande som är jämnare fördelat
            och överensstämmer med behovet, så att nyanlända snabbare ska
            kunna få en kommunplacering och påbörja sin etablering i samhället.
            För att uppnå det behöver alla kommuner vara med och ta ett solidariskt
            ansvar för mottagandet.
          </note>
          <note>
            Hur ett solidariskt ansvar för mottagandet bäst utformas bereds
            för närvarande i Regeringskansliet. Om alla kommuner är med och
            tar ansvar kan nyanlända flytta till kommuner som har goda arbetsmarknadsförutsättningar.
            Då ökar chanserna för att de nyanlända ska få arbete , samtidigt
            som trångboddhet, ojämnt mottagande och oegentligheter som folkbokföring
            på falska adresser kan minskas. Syftet med en förändring som säkerställer
            att alla kommuner är med och tar ansvar för flyktingmottagandet
            är också att nyanlända inte behöver vänta långa tidsperioder i
            anläggningsboenden. Om denna väntan upphör går etableringen i
            samhället och på arbetsmarknaden snabbare. Att vidta åtgärder
            som underlättar nyanländas etablering är ett viktigt och prioriterat
            arbete för regeringen.
          </note>
          <note>
            Eget boende innebär ofta att den asylsökande bor hos anhöriga
            eller bekanta som redan bor i Sverige. Detta leder inte sällan
            till trångboddhet. Konsekvenserna för barn är ofta särskilt bekymmersamma.
            En annan följd av att vissa orter får en större inflyttning är
            att det är svårt att hinna anpassa samhällsstrukturen för att
            klara ett bra mottagande. Belastningen på skola och barnomsorg
            och övrig kommunal service blir därför periodvis hög. Regeringen
            har för närvarande inga förslag om att avskaffa EBO. Det är dock
            angeläget att förbättra boendesituationen och minska de problem
            som kan förknippas med eget boende. Även ur detta perspektiv är
            det viktigt att alla kommuner tar ett solidariskt ansvar för mottagandet.
            Regeringen har gett Boverket i uppdrag att kartlägga asylsökandes
            situation i eget boende. Regeringen värdesätter också de konstruktiva
            samtal som förts med företrädare för flera kommuner som har många
            asylsökande i eget boende.
          </note>
          <note>
            Boverket har lämnat förslag på hur nyanlända i anläggningsboenden
            ska få tillgång till bostäder. Bland förslagen finns både byggande
            av modulbostäder och hyresgarantier. Boverkets rapport bereds
            inom Regeringskansliet. Regeringen har också aviserat ett generellt
            stöd till kommunerna för ökat bostadsbyggande. De närmare formerna
            för detta stöd kommer att presenteras i budgetpropositionen för
            2016.
          </note>
          <note type="speaker">
            Anf. 45 ROLAND UTBULT (KD):
          </note>
          <note>
            Herr talman! Tack, migrationsministern, för svaret! Syftet med
            interpellationen är att få klargörande besked.
          </note>
          <note>
            Jag skulle vilja börja med bostadssituationen för dem som har
            kommit hit och hamnat i asylprocessen, som då befinner sig under
            Migrationsverkets ansvar. Situationen i januari 2015 var sådan
            att 24 179 personer befann sig i eget boende, alltså EBO, i väntan
            på att bli kommunplacerade. Behovet framöver beräknas bli ytterligare
            ungefär 15 000 boendeplatser runt om i Sverige.
          </note>
          <note>
            Det är alltså stora utmaningar som det handlar om. Det vet naturligtvis
            ministern, och det vet vi som sysslar med de här frågorna dagligen
            i vårt utskott, socialförsäkringsutskottet.
          </note>
          <note>
            Det handlar om en akut bostadsbrist. Den har vi sett i vårt land
            sedan åtminstone 20 år tillbaka. Vi har haft en alldeles för svag
            utveckling på boendesidan när det gäller byggnation.
          </note>
          <note>
            Ett annat problem är att det ibland träng s tio tolv personer
            i tvårummare. EBO har inte blivit eget boende utan snarare inneboende.
          </note>
          <note>
            En annan allvarlig effekt av detta är naturligtvis barnens situation.
            De ska få trygghet, finna ro och kanske kunna studera och få en
            sysselsättning som är meningsfull. Det blir väldigt svårt när
            det är sådan trångboddhet. Det blir också svårare för människor
            att komma in och etablera sig i samhället.
          </note>
          <note>
            Det finns en del oseriösa aktörer som utnyttjar detta och skor
            sig på situationen. Ett annat problem som kan kopplas till detta
            är naturligtvis handeln med adresser, som vi ju också vet om.
            Framför allt är det problematiskt med den stora koncentration
            i vissa områden som det här betyder. Det förstärker segregationen
            i vårt land, något som jag vet att både ministern, jag själv och
            mitt parti gärna motverkar.
          </note>
          <note>
            Vi kristdemokrater vill slopa EBO. Vi vill också avhjälpa den
            akuta bostadssituationen genom att bygga moderna modulbostäder
            med tidsbegränsade bygglov och statliga hyresgarantier. Detta
            ska kunna utnyttjas under den tid man är i asylprocessen och under
            Migrationsverkets ansvar.
          </note>
          <note>
            Vi vill också att Migrationsverket självt ska kunna äga och driva
            egna boenden. Statens utgifter ökar hela tiden, och det är inte
            minst oseriösa aktörer som hyr ut bostäder. På något sätt måste
            vi komma till rätta med det. Man behöver inte vara nationalekonom
            för att inse att de långsiktiga kostnaderna kommer att öka.
          </note>
          <note>
            Jag skulle vilja ställa en fråga inledningsvis. Den billigaste
            formen är ändå EBO. Är det något som gör att ministern låter detta
            vara kvar under överskådlig tid?
          </note>
          <note type="speaker">
            Anf. 46 MIKAEL ESKILANDERSSON (SD):
          </note>
          <note>
            Herr talman! Från Sverigedemokraternas sida har vi kanske en
            lite annan infallsvinkel på problemet med flyktingmottagandet.
            Jag tror att mängdfördelningen inte bara handlar om mängdfördelningen
            mellan kommuner utan kanske snarare om mängdfördelning mellan
            länder. Det tillsammans med betydligt mer hj älp i närområdet
            och betydligt fl er tidiga insatser skulle förhoppningsvis kunna
            leda till en mycket bättre situation än den vi har i dag.
          </note>
          <note>
            Vi kan titta på siffrorna för 2014 över hur många asylsökande
            som Sverige hade och jämföra med siffrorna för till exempel Finland
            eller Danmark. Det är ganska stora skillnader. Sverige fick ta
            emot 81 301 asylsökande. Finland hade 3 652 asylsökande. Det är
            alltså en enorm skillnad mellan de här länderna.
          </note>
          <note>
            Så fort vi i kammaren debatterar flyktingmottagande framhålls
            detta: N i s verigedemokrater vill bryta mot diverse internationella
            konventioner. Det är vad som skulle inträffa om man skulle införa
            de skärpta regler för flyktingmottagande som ni vill.
          </note>
          <note>
            Det är aldrig någon som har sagt vilka konventioner och regler
            som Finland bryter mot. Vilka är det som Norge bryter mot? Vilka
            är det som Danmark bryter mot och som vi skulle bryta mot? Det
            är kanske den grundfråga som jag allra helst skulle vilja ha svar
            på.
          </note>
          <note>
            Vi tycker att man ska lösa problemet med bostäderna först. Då
            slipper vi ställa grupper mot varandra. Då slipper vi det här
            med att flyktingar ska gå före i kön. Och marknaden kan få en
            möjlighet att bygga i kapp.
          </note>
          <note>
            Bostadssituationen är ansträngd. Den är ansträngd för unga. Den
            är ansträngd för arbetare. Den är egentligen ansträngd för alla
            i Sverige. Det finns inget stort överskott av bostäder i någon
            kommun, vad jag vet. Det är möjligt att jag har fel, för jag känner
            kanske inte till alla kommuner i detalj. Men de allra flesta kommuner
            har problem med bostäder. Så är det i min hemkommun. Så är det
            i andra kommuner.
          </note>
          <note>
            Om man i det läget tvingar kommunerna att ta över en stor del
            av flyktingmottagandet – de har själva sagt att de inte har möjlighet
            att göra det – kommer det bara, tror jag, att leda till att de
            blir tvungna att ta över de stora migrationsverksboendena. De
            finns i min hemkommun Örkelljunga och i Båstad. Jag tror att alla
            kommuner, i alla fall i södra Sverige, har någon form av migrationsverksboenden.
            Jag tror nämligen inte att ni kommer att hinna bygga i kapp eller
            skapa baracker och modulbostäder eller vad det är ni vill göra.
          </note>
          <note>
            Jag vill veta vilka av de här internationella konventionerna
            som Sverige skulle bryta mot om vi skulle införa ungefär samma
            regler som Danmark, Norge och Finland har. Sedan vill jag bara
            säga: Man måste lösa bostadssituationen på riktigt. Annars kommer
            man inte att komma någonstans.
          </note>
          <note type="speaker">
            Anf. 47 Justitie- och migrationsminister MORGAN JOHANSSON (S):
          </note>
          <note>
            Herr talman! Det är inte ens två veckor sedan jag kom hem från
            en resa i Libanon och Jordanien. Jag ville med egna ögon se hur
            situationen såg ut i närområdet kring Syrien, där kriget utvecklar
            sig i en ännu mer bekymmersam takt. FN-representanten på plats
            sa att vi nu genomgår den största humanitära krisen i vår tid.
            12 miljoner människor är på flykt från Syrien. 4 miljoner av dem
            har lyckats ta sig ut. Ytterligare 8 miljoner är kvar. Hälften
            av flyktingarna är barn.
          </note>
          <note>
            Jag besökte flyktingläger både i Libanon och i Jordanien och
            såg bland annat hur mycket vi, Sverige, gör på plats, apropå den
            diskussion som förs här, med våra biståndspengar. Sverige är en
            av de allra mest konstruktiva parterna i världen när det gäller
            att hjälpa de här länderna i den situation som de har. Men då
            förstår man också hur situationen är.
          </note>
          <note>
            Vi har 50 miljoner människor på flykt i världen. Det är det högsta
            antalet sedan andra världskriget. Då är det klart att ett land
            som Sverige också kommer att ha fler asylsökande – och det har
            vi. Vi har det högsta antalet asylsökande sedan 20 år tillbaka.
            Det är klart att det också leder till ganska stora utmaningar
            för oss här i Sverige.
          </note>
          <note>
            Roland Utbult tar upp EBO-situationen. Jag delar mycket av den
            kritik som Roland Utbult tar upp när det gäller EBO. Det finns
            en risk att det leder till ökad segregering. Det finns en risk
            att det leder till trångboddhet och sociala problem. Men min fråga
            till Roland Utbult är: Om du nu är så mycket emot EBO , varför
            införde ni det? Det var ni som införde eget boende 1994. Om ni
            är så mycket emot eget boende undrar jag: Varför avskaffade ni
            det inte? Ni hade åtta år på er när ni satt i regering. Det var
            dessutom åtta år som präglades av ett mycket lägre flyktingmottagande
            än vad vi har i dag.
          </note>
          <note>
            Under era åtta år hade ni faktiskt chansen att välja en annan
            väg. Den chansen tog ni inte. I stället kommer ni nu, efter att
            ni har förlorat valet, och säger: Ja, men nu ska den nya regeringen
            göra det här. Samtidigt har vi en situation där vi faktiskt har
            fler asylsökande än vi haft på mycket länge.
          </note>
          <note>
            Det jag har sagt i den offentliga debatten är att jag inte tycker
            om systemet med eget boende. Jag vill se till att vi motverkar
            de bostadssociala konsekvenser som eget boende har. Det finns
            flera olika vägar som man kan gå i den riktningen. Men det är
            svårt när vi har så pass många som söker asyl i Sverige att avskaffa
            det, åtminstone i närtid. Där är vi.
          </note>
          <note>
            Men det hade nog varit möjligt att göra det för den gamla regeringen
            under den tid då vi faktiskt inte hade så många asylsökande. Ni
            hade åtta år på er.
          </note>
          <note>
            Ska alla kommuner ta emot? Ja, jag tycker det. När jag hörde
            Fredrik Reinfeldt inför valrörelsen tala om att vi nu skulle öppna
            våra hjärtan tyckte jag att det var sympatiskt. Men min första
            reflektion var: Ja, men då kan du väl börja med att öppna Vellinge,
            Lidingö, Täby, Danderyd eller någon av de andra borgerligt styrda
            kommuner som under åratal har gjort vad de kunnat för att inte
            ta emot flyktingar.
          </note>
          <note>
            Jag skulle välkomna om Roland Utbult tog en diskussion med många
            av sina borgerliga kamrater i de kommuner som inte har velat ta
            ett ansvar. Jag tror att det är så här: Ska vi klara detta på
            sikt måste faktiskt alla kommuner vara beredda att ta ansvar.
            Det kan inte bara vara socialdemokratiskt styrda kommuner.
          </note>
          <note type="speaker">
            Anf. 48 ROLAND UTBULT (KD):
          </note>
          <note>
            Herr talman! Tack, migrationsminister Morgan Johansson!
          </note>
          <note>
            När det gäller införandet av EBO var det naturligtvis en situation
            då man såg att man måste lösa boendesituationen för människor
            som kommer hit. Då öppnades den möjligheten. Man såg inte, tror
            jag, konsekvenserna av detta.
          </note>
          <note>
            När man ser konsekvenserna av utvecklingen vill jag återkomma
            till de kostnader som det handlar om. Ett eget boende för en som
            är i asylprocessen kostar 170 kronor per person och dygn. Migrationsverkets
            boende kostar 390 kronor per person och dygn. Och de privata anordnarna,
            ofta ganska skrupelfria personer, tar 620 kronor per person och
            dygn. Jag är lite orolig för att det också har med kostnaden att
            göra att man vill ha kvar EBO, eget boende, från ministerns sida.
          </note>
          <note>
            Statsrådet Mehmet Kaplan har föreslagit liknande modulbostäder
            som vi kristdemokrater har föreslagit, dock inte med hyresgarantier
            som skulle trygga långsiktighet och vara ett sätt att få ned kostnaderna.
            Om jag har uppfattat det rätt skulle förslaget från bostadsministern
            gälla modulbostäder för nyanlända som fått uppehållstillstånd,
            medan vårt förslag från Kristdemokraterna gäller dem som är asylsökande.
          </note>
          <note>
            Vi tror att modulbostäder, som i sin definition är tillfälliga
            bostäder, är lämpliga för tillfälliga boenden men sämre för permanenta
            och långsiktiga boenden.
          </note>
          <note>
            Migrationsministern säger i sitt svar att barnens situation är
            särskilt allvarlig och att trångboddheten i eget boende också
            är allvarlig. Där är vi helt överens. En åtgärd som regeringen
            gör är att ge Boverket i uppdrag att kartlägga asylsökandes boendesituation.
            Boverket också ska komma in med förslag – lyssna nu – om byggande
            av modulbostäder med hyresgarantier.
          </note>
          <note>
            Detta rimmar väldigt bra med Kristdemokraternas politik. Vi vill
            slopa EBO. Vi ser de konsekvenser som EBO har, bland annat det
            som ministern själv säger om barnens situation med trångboddhet
            och framför allt kanske med segregationen som ökar i samhället.
          </note>
          <note>
            Vad vilja Socialdemokraterna ? Vad vill regeringen? Socialdemokraterna
            har ett tidigare kongressbeslut på att EBO-lagen ska bort. En
            tydlig majoritet av de socialdemokratiska kommunalråden vill ta
            bort möjligheten för asylsökande att själva välja var de vill
            bo.
          </note>
          <note>
            Vad vill migrationsministern?
          </note>
          <note type="speaker">
            Anf. 49 MIKAEL ESKILANDERSSON (SD):
          </note>
          <note>
            Herr talman! All politik handlar om att prioritera. Man kan alltid
            lyfta fram att det finns 50 miljoner flyktingar i världen och
            12 miljoner på flykt i Syrien, var det väl. Men då kan man också
            lyfta fram att det finns 10 miljoner barn som dör av orsaker som
            kan avhjälpas för mindre än 250 kronor per barn, som jag läste
            någonstans.
          </note>
          <note>
            Då kan man undra vad det är som gör att människor är så olika
            mycket värda beroende på om de befinner sig innanför eller utanför
            Sverige gränser. Det är ju ingen större jämlikhet mellan dessa
            10 miljoner barn och de enstaka flyktingar som det trots allt
            blir som kommer till Sverige av dessa 50 miljoner. Vi satsar enorma
            resurser på de flyktingar som kommer hit samtidigt som vi struntar
            i det som händer utanför våra gränser.
          </note>
          <note>
            Sverige har många problem. Det tycks finnas en tro på att Sverige
            är osårbart och att vi alltid kommer att förbli ett av de rikaste
            och ledande länderna på det mesta. Det är något man utgår ifrån,
            så då kan vi slösa lite mer med resurserna. Det är inte så noga.
          </note>
          <note>
            Jag tror inte att det är så. Jag tror att om vi inte lyckas med
            att upprätthålla vår skola, om vi inte lyckas upprätthålla bra
            regler för industrierna, om vi inte lyckas få vårt välfärdssamhälle
            att verkligen fungera, då kommer vi på sikt inte att ha råd att
            ta emot flyktingar. Vi kommer att sänka landet i sig till att
            bli betydligt fattigare.
          </note>
          <note>
            Därför frågar jag igen: Vad är det för internationella konventioner
            som våra nordiska grannländer bryter mot som gör att inte vi kan
            göra som de? Den frågan svarar inte Morgan Johansson på.
          </note>
          <note type="speaker">
            Anf. 50 Justitie- och migrationsminister MORGAN JOHANSSON (S):
          </note>
          <note>
            Herr talman! Vad gör vi åt bostadssituationen? frågar Roland
            Utbult. Det vi gör är att nu försöka bygga i kapp det statliga
            bostadsbeståndet när det gäller asylboendena. Bara i år ökar vi
            antalet asylboenden i egen regi, boenden som staten själv har,
            med 8 000 platser. Det är en mycket kraftig utbyggnad, och detta
            gör vi naturligtvis för att kunna ha fler platser och slippa handla
            upp efter mer kortsiktiga planer. Det blir nämligen både dyrare,
            precis som Roland Utbult säger, och ger en mindre framförhållning
            för kommunerna eftersom man inte riktigt vet var dessa boenden
            kommer att komma.
          </note>
          <note>
            Detta har varit ett bekymmer, och man borde ha gjort detta redan
            för ett år sedan när man såg att denna utveckling skedde. När
            kriget i Syrien startade 2011 och vi började se väldigt kraftiga
            flyktingströmmar 2012 – 2013 borde den gamla regeringen naturligtvis
            ha sett till att bygga i fatt. Men det gjorde man inte, utan det
            är vi som gör det nu – 8 000 nya platser bara i år.
          </note>
          <note>
            Det andra är att vi har gett Statskontoret i uppdrag att se över
            kostnadseffektiviteten i att staten själv kan äga och driva boenden,
            precis på det sätt som Roland Utbult är ute efter. Där tror jag
            faktiskt att vi är överens.
          </note>
          <note>
            Men vi vill göra en sak till: Vi inventerar också de statliga
            fastigheterna för att se om vi kan använda mer av vad staten själv
            äger. Det kan finnas försvarsanläggningar, anläggningar som Kriminalvården
            har och annat som vi kan använda oss av för att själva lösa situationen
            så att vi slipper handla upp så mycket.
          </note>
          <note>
            Det tredje vi gör är just det här med modulbostäder. Roland Utbult
            har dragit det förslag som finns och som nu bereds vidare.
          </note>
          <note>
            Det fjärde vi gör och som är det stora och viktiga är att vi
            nu genomför den största bostadspolitiska satsningen på tio år.
            Vi går fram med en bostadspolitisk satsning på 6 miljarder kronor
            från och med nästa år. Den har faktiskt redan börjat gälla. Från
            den 25 mars är det möjligt att få investeringsstöd om man bygger
            hyresrätter, och det behövs sannerligen. Det vi ärvde av den gamla
            regeringen, där Kristdemokraterna hade ansvar för bostadspolitiken
            i åtta år, var en akut bostadsbrist. Det prod ucerades mängder
            av utredningar; jag tror att det var 69 stycken. Men man kan inte
            bo i en utredning. Ingenting eller väldigt lite hände i praktiken.
          </note>
          <note>
            Det vi nu gör är att gå in med stora statliga pengar och därmed
            också öka bostadsproduktionen. Det tror jag är helt nödvändigt,
            för en bra integration startar i att man faktiskt har möjlighet
            att få en bostad. Det gäller inte bara de nyanlända, utan det
            gäller naturligtvis också alla ungdomar som har problem med att
            kunna flytta hemifrån. Även där ökade bostadsbristen under den
            borgerliga tiden. Det enda svaret de borgerliga hade då var de
            så kallade Attefallshusen. Men man vill ha en egen bostad, inte
            flytta in i grannens trädgård. Det är inte det som är lösningen
            på bostadsbristen.
          </note>
          <note>
            Till Mikael Eskilandersson vill jag säga att vi har helt olika
            syn. Om ni skulle få er vilja igenom och, som ni säger, dra ned
            på flyktingmottagandet innebär det i praktiken att vi måste kasta
            ut kvinnor och barn tillbaka till kriget. Det är bara så. När
            det gäller de människor som kommer till vårt land och söker asyl
            gör vi en rättssäker prövning. Har de asylskäl, kommer de från
            områden där det är krig och behöver skydd i vårt land, får de
            enligt svensk lagstiftning stanna. Har de inte den rätten, om
            de inte lever upp till detta , får de inte stanna. Då sänds de
            också tillbaka till sina hemländer. Så är politiken.
          </note>
          <note type="speaker">
            Anf. 51 ROLAND UTBULT (KD):
          </note>
          <note>
            Herr talman! Tack, migrationsministern! Vi vet båda att sanningen
            ska göra oss fria. Det är det som måste vara grunden också i en
            debatt.
          </note>
          <note>
            När migrationsministern menar att man ärvde en bostadsbrist må
            det vara sant på ett sätt, men det är också så att den bostadsbristen
            har funnits i Sverige sedan minst tjugo år tillbaka. Jag får nog
            i så fall slå tillbaka mot m inistern och tidigare regeringar
            av S-märke med att de inte gjorde tillräckligt när det gällde
            bostadsbyggandet.
          </note>
          <note>
            Jag skulle också vilja säga att effekten av det som Stefan Attefall
            påbörjade är vad man ser i dag när det börjar hända saker på bostadsmarknaden.
          </note>
          <note>
            En av frågorna i interpellationen är vad ministern avser att
            uppnå med att tvinga kommunerna att ta emot flyktingar. Vi kristdemokrater
            tror inte på tvång. Vi tror inte att den bästa lösningen är att
            tvinga kommunerna att ta emot flyktingar. Vi vill jobba med kommunerna,
            inte mot dem. Jag tycker att ministerns svar på interpellationen
            är lite luddigt i detta.
          </note>
          <note>
            Vi hör också en del olika uttalanden när det gäller att tvinga
            kommunerna att ta emot flyktingar. Det är olika ministrar som
            är ute och säger olika saker. Det blir nästan omöjligt, åtminstone
            för mig, att finna vad som är regeringens linje.
          </note>
          <note>
            Eftersom syftet med interpellationen är ett klarläggande skulle
            jag därför vilja ha en viljeinriktning, en indikation, en målsättning
            eller vad som helst – men inte ett luddigt svar.
          </note>
          <note type="speaker">
            Anf. 52 Justitie- och migrationsminister MORGAN JOHANSSON (S):
          </note>
          <note>
            Herr talman! Sanningen är att vi hade en bostadsbrist, en akut
            bostads ­ brist till och med, på många håll som var värre än på
            många år. Ni hade suttit i regeringen i åtta år och producerat
            en herrans massa utredningar men inte så mycket mer. Då säger
            Roland Utbult att det var lika illa när de tillträdde 2006. Det
            kan man naturligtvis träta om. Men jag konstaterar bara att det
            första ni gjorde 2006 var att avskaffa investeringsstödet för
            hyreslägenheter på ett bräde, rakt upp och ned. Det innebar att
            produk ­ tionen av hyreslägenheter föll kraftigt från 2006 till
            2007 och sedan låg kvar på en väldigt låg nivå. Det första ni
            gjorde var att slå undan benen för produktionen av hyreslägenheter.
            Sedan hände det inte så mycket mer, utan det var mest prat.
          </note>
          <note>
            Regeringens målsättning är att alla kommuner ska ta emot flyktingar.
            Det finns olika vägar att nå dit. Vi har talat om ekonomiska incitament.
            Vi har också talat om en lagstiftning som ålägger kommunerna att
            ta emot flyktingar. Vi bereder frågan just nu, och när vi är färdiga
            med det kommer vi att lämna besked. Men låt mig bara säga att
            det inte är ovanligt interna ­ tionellt sett att man har den här
            typen av lagstiftning.
          </note>
          <note>
            Danmark har haft en sådan sedan 15 år tillbaka. Där lägger man
            ut en fördelning av åtagandena på länen, deras amt. Sedan kan
            kommunerna inom varje amt själva förhandla med varandra. Men i
            sista stund kan det vara staten som helt enkelt bestämmer. Likadant
            är det i Tyskland. Där lägger man ut fördelningen på bundesländerna
            på precis samma sätt som i Danmark, men där är det naturligtvis
            mycket större volymer.
          </note>
          <note>
            Om man är för att fler E U-länder ska ta emot och att vi ska
            kunna ålägga EU-länder att ta emot flyktingar, och det tror jag
            att vi måste göra, då borde man också vara för att fler kommuner
            ska ta emot flyktingar. Jag vill peka på att det inte kan vara
            bara socialdemokratiska kommuner som ska ta emot flyktingar, utan
            det måste också borgerliga kommuner ta ansvar för.
          </note>
          <note>
            Överläggningen var härmed avslutad.
          </note>
          <note>
            § 12 Svar på interpellation 2014/15:529 om dåliga hyresvärdar
          </note>
          <note type="speaker">
            Anf. 53 Justitie- och migrationsminister MORGAN JOHANSSON (S):
          </note>
          <note>
            Herr talman! Nooshi Dadgostar har frågat mig vilka åtgärder jag
            tänker vidta för att åtgärda problemen med de hyresvärdar som
            missköter sina fastigheter så att hyresgästerna tvingas bo under
            dåliga förhållanden.
          </note>
          <note>
            Den skyddslagstiftning som i dag finns för hyresgäster har formats
            under flera årtionden. Vid flera tillfällen har lagändringar gjorts
            för att stärka skyddet för hyresgästerna och öka tryggheten i
            boendet för dem.
          </note>
          <note>
            Jag förklarade i mitt svar på Nooshi Dadgostars tidigare fråga
            att jag ser allvarligt på uppgifterna om att hyresgäster bor under
            dåliga förhållanden. Jag framhöll också att det finns anledning
            att överväga ytterligare åtgärder vid sidan av de tvingande regler
            som finns i dag.
          </note>
          <note>
            Det finns flera frågor rörande hyresgästernas skydd som vi behöver
            titta närmare på. Konsekvenserna av avskaffandet av förvärvslagen
            är en sådan fråga. Regeringen avser att vidta åtgärder för att
            fortsätta arbetet med att stärka skyddet för hyresgäster.
          </note>
          <note type="speaker">
            Anf. 54 NOOSHI DADGOSTAR (V):
          </note>
          <note>
            Herr talman! För ett antal år sedan var Socialdemokraterna med
            och sålde ut ett område i Fittja i min hemkommun Botkyrka. I vanlig
            ordning lovade man guld och gröna skogar, att det skulle vara
            långsiktiga värdar och att köparen inte skulle förändra förutsättningarna
            för hyresgästerna.
          </note>
          <note>
            För ett tag sedan kunde man läsa i lokaltidningen att Kamal,
            en kille som bor i en av de här fastigheterna, en hyresgäst med
            en nyfödd bebis, varannan dag tillsammans med sin fru tvättar
            badrumsväggarna med grovrengöring för att få bukt med det gift
            ig a möglet som nu har utvecklats där. Den privata hyresvärden
            känner till det men gör ingenting åt saken. Kamal har fått rådet
            från värden att själv anlita någon för att ta bort det.
          </note>
          <note>
            Det här är inte en engångsföreteelse. Vi har fått många mindre
            seriösa hyresvärdar i Sverige på senare tid som avser att äga
            beståndet ett antal år, tjäna pengar och sälja beståndet vidare.
            Ofta är det miljonprogram sområden som man köper upp. De är mycket
            goda investeringar just nu. Kortsiktiga värdar kan då tjäna stora
            pengar på dessa.
          </note>
          <note>
            Tyvärr ser vi också att det är många socialdemokratiska kommuner
            som nu går i bräschen för att sälja ut en stor del av allmännyttan.
            I Gävle har man sålt ut 700 allmännyttiga hyreslägenheter. Man
            har också sålt ut i Eskilstuna. Och i Luleå aviseras nu en av
            de största utförsäljningarna i Norrland på mycket länge.
          </note>
          <note>
            Detta gör att vi ser en allt större etablering av oseriösa hyresvärdar
            på marknaden. Hyresgästerna har nästan ingenting att sätta emot.
            Jag kan berätta att för två år sedan sålde Socialdemokraterna
            ut ett helt bostadsområde, Albyhöjden, i min egen hemkommun. 94
            procent av hyresgästerna var emot utförsäljningen, men man kunde
            ändå inte stoppa den. Köparen var en helt oerfaren riskkapitalist.
          </note>
          <note>
            Underhåll och service kostar pengar, och i dagsläget är det väldigt
            lätt för en hyresvärd att förhala och skjuta underhåll som krävs
            på framtiden för att sedan sälja vidare till en annan eventuellt
            kortsiktig ägare. I tidning ­ en Hem &amp; Hyra listades f ör några
            månader sedan en lång rad hyresvärdar runt om i landet som inte
            åtgärdar mögelskador, inte gör något åt ohyra och inte reparerar
            saker som har gått sönder. Många hyresgäster ser sina hem förfalla
            och bostadsområden förslummas, och många känner uppgivenhet.
          </note>
          <note>
            Tidigare gällde att köpare, som ministern var inne på, var tvungna
            att bli godkända och visa att de var seriösa hyresvärdar som kunde
            sköta hyreshus. Den lagen gäller inte i dag. Vänsterpartiet menar
            att en förhandskontroll skulle vara bra. På så sätt skulle flera
            oseriösa hyresvärdar på förhand kunna stoppas. En sådan lagstiftning
            skulle också få en förebyggande effekt genom att oseriösa hyresvärdar
            avstår från att köpa när de vet att deras seriositet kommer att
            undersökas. Kryphålen från den tidigare förvärvslagen skulle ganska
            lätt kunna täppas igen. Avser Morgan Johansson att titta närmare
            på detta?
          </note>
          <note>
            I dag är det svårt, krångligt och dyrt för en hyresgäst att få
            tillbaka hyrespengar när hyresvärden inte tillhandahåller underhåll
            och service. Det är därför många gånger riskfritt för hyresvärdar
            att göra sig oanträffbara och strunta i att åtgärda fel.
          </note>
          <note>
            Väns terpartiet föreslår därför att h yresnämnden i stället för
            tingsrätter ­ na ska kunna handlägga sådana rättsliga tvister.
            Därigenom kan förfarandet bli både billigare och enklare. Samma
            bevisregler som i skadeståndsmål bör gälla, det vill säga att
            om hyresvärden inte kan bevisa att han eller hon har vidtagit
            rimliga åtgärder för att åtgärda en brist ska hyran betalas tillbaka.
            Det kommer att öka incitamenten för hyresvärden att sköta om sina
            hus. Därigenom får hyresgästerna också en bättre boendemiljö.
            Hur ser justitieministern på det?
          </note>
          <note type="speaker">
            Anf. 55 Justitie- och migrationsminister MORGAN JOHANSSON (S):
          </note>
          <note>
            Herr talman! Jag har förstås stor förståelse för bakgrunden till
            den här interpellationen.
          </note>
          <note>
            Bakgrunden är att vi under åtta år har haft en borgerlig regering
            som inte har skött bostadspolitiken på ett riktigt sätt, det vill
            säga att produk ­ tionen av bostäder har varit alldeles för låg,
            men också att framför allt bor ­ gerliga kommuner systematiskt
            har sålt ut hyresrätter.
          </note>
          <note>
            Det är klart att det ibland kan finnas skäl att förändra sitt
            bostadsbestånd. Man kan sälja en del, köpa en annan del och bygga
            en tredje del. Men det vi har sett i många borgerliga kommuner
            är systematiska, ideologiskt motiverade utförsäljningar av en
            karaktär som jag vill hävda att vi inte ser i socialdemokratiska
            kommuner. Man vill ibland helt enkelt göra sig av med hela bostadsbeståndet,
            ibland till och med hela allmännyttan.
          </note>
          <note>
            Utförsäljningar och för låg produktion av hyresrätter gör att
            vi sammantaget har alldeles för få hyresrätter. Det gör naturligtvis
            att oseriösa hyresvärdar kan ta chansen att använda det övertag
            man har på marknaden för att kliva in och ta över fastigheter
            som man sedan inte sköter. Då hamnar hyresgästerna till slut i
            kläm. Det är ett problem som vi har sett växa, och det kommer
            att bli ett ökande bekymmer om vi inte klarar att bygga i fatt.
          </note>
          <note>
            Det här är en prioriterad fråga för regeringen, och vi förbereder
            ett initiativ kring detta. Jag fick den raka frågan av Nooshi
            Dadgostar om jag avser att titta närmare på detta. Svaret är:
            Ja, det gör vi. Vi kommer att tillsätta en särskild utredare vars
            uppgift bland annat blir att utvärdera upphävandet av förvärvslagen,
            som vi talar om, och att ta ställning till om möjligheten att
            ingripa mot fastighetsägare som inte tillhandahåller ett godtagbart
            boende bör utökas. Det är fler frågor som ska utredas. Men det
            här är en av de frågor som jag menar att vi måste se närmare på,
            för vi har under alltför lång tid haft en situation där hyresgästernas
            ställning successivt har försvagats. Vi måste försöka se till
            att också lagstiftningsvägen stärka hyresgästernas ställning.
          </note>
          <note>
            Svaret är alltså: Ja, vi kommer att tillsätta en utredning i
            precis den riktning som Nooshi Dadgostar efterfrågar.
          </note>
          <note type="speaker">
            Anf. 56 NOOSHI DADGOSTAR (V):
          </note>
          <note>
            Herr talman! Jag delar naturligt vis justitieministerns åsikt
            att det i bor ­ gerliga kommuner har gått snabbare med utförsäljningen.
            Vi ser att ande ­ len allmännytta i Sverige sjunker. Det är därför
            man blir så besviken av att se att det nu är socialdemokratiska
            kommuner som går i täten för att sälja ut ett stort antal allmännyttiga
            bostäder. I Luleå sker den absolut största försäljningen vi har
            sett på länge. Jag tycker att regeringen ska ta utförsälj ­ ningen
            på allvar och titta på hur era kommunpolitiker går i takt med
            reger ­ ingens politik.
          </note>
          <note>
            Det gläder mig att justitieministern tar frågan på allvar. Jag
            hoppas också att man ser till att underlätta för hyresgästerna
            att få en sänkt hyra om hyresvärden inte sköter sig. På det sättet
            kan man också sätta en stor press på en hyresvärd som har ett
            kortsiktigt syfte med sitt förvaltande, det vill säga att tjäna
            snabba pengar.
          </note>
          <note>
            Jag vill också uppmärksamma justitieministern på att vi ser en
            ökad andel riskkapitalister i det privata beståndet. Det är mycket
            kortsiktiga intressen som styr ägandet i stora delar.
          </note>
          <note>
            Jag vill tillföra fler saker som Morgan Johansson och hans utredning
            kan titta på. Det gäller åtgärdsförelägganden , som döms ut mycket
            sällan trots att en hyresgäst i det läget gått så långt att man
            tar upp sin brist till rättslig prövning. Hur ser ministern på
            det? Kan man skärpa lagstiftning ­ en? Vad är det som gör att
            åtgärdsförelägganden så sällan döms ut?
          </note>
          <note>
            Vi kan konstatera att hovrätten i mål om dålig t eller bristande
            underhåll kräver att bristen ska utgöra hinder och men för hyresgästen.
            Det är ingenting som står i lagstiftningen och är rimligtvis inte
            intentionen med regelverket. Det är helt fundamentalt att det
            inte ska vara nödvändigt att hyresgästen blir sjuk eller allvarligt
            skadad av en brist. Det ska inte krävas för att en hyresvärd ska
            sköta sitt underhåll. Det är inte så vi i Vänsterpartiet ser på
            svensk bostadsstandard. Vad är regeringens hållning i frågan?
            Hur mycket mögel och ohyra tycker Morgan Johansson att en hyresgäst
            ska tåla innan det blir ett åtgärdsföreläggande? Hur länge ska
            man behöva gå utan att hyresvärden lagar till exempel söndriga
            fönsterrutor?
          </note>
          <note>
            Allt fler hyresvärdar använder sig av hyreskontrakt som berövar
            hyresgästen grundläggande rättigheter, det vill säga rivningskontrakt.
            Det innebär att en hyresgäst får hyra en lägenhet på kortare tid
            utan rätt till förlängning, det vill säga man har inte ett besittningsskydd.
            Sådana avtal kan förlängas flera gånger utan att hyresgästen får
            ett förstahandskontrakt. Hyresgästen som bor med rivningskontrakt
            kan sällan ställa befogade krav på underhållsåtgärder eller service.
            Om hyresgästen klagar åker denne naturligtvis ut.
          </note>
          <note>
            Antalet hyresavtal med rivningskontrakt har ökat med 25 procent
            sedan 2009. Reglerna för rivningskontrakt är generösa för hyresvärden,
            och kontrollen är nästan obefintlig. Vad tycker regeringen att
            man ska göra i frågan? I dag kan rivningskontrakt förlängas i
            upp till åtta år. Är det rimligt, tycker justitieministern?
          </note>
          <note>
            Vänsterpartiets uppfattning är också att hyresnämnden måste kunna
            kontrollera att de skäl som hyresvärden uppger för att hyra ut
            med rivningskontrakt verkligen stämmer. I dag går det inte att
            göra den typen av kontroller. Vad tycker Morgan Johansson om det?
            Vill han även titta på hur användandet av rivningskontrakt fungerar
            i dag? Jag instämmer naturligtvis i bilden av att det i grunden
            handlar om en bostadsbrist, men vi måste också säkerställa att
            människorna får sina rättigheter tillgodosedda.
          </note>
          <note type="speaker">
            Anf. 57 Justitie- och migrationsminister MORGAN JOHANSSON (S):
          </note>
          <note>
            Herr talman! I grunden handlar det om den bostadsbrist vi har
            fått ärva av de borgerliga partierna efter deras åttaåriga regeringsinnehav.
            Det försöker vi nu göra någonting åt med hjälp av de 6 miljarderna
            i bostadspolitiska satsningar för att öka byggandet av bland annat
            hyresbostäder. Det ska också skjutas till pengar till de kommuner
            där det byggs många bostäder. Den stora frågan är att se till
            att oseriösa hyresvärdar inte kan utnyttja situationen. De vet
            att många av deras hyresgäster inte har något annat val än att
            bo kvar eftersom det inte finns något annat alternativ för dem.
            Så ser det ut så länge bostadsbristen är som den är.
          </note>
          <note>
            Interpellationen handlar om förvärvslagen. Jag säger då till
            interpellanten att vi är beredda att titta vidare på den frågan,
            och vi kommer att tillsätta en utredning inom kort. Det kommer
            att vara en bredare utredning som handlar om att generellt sett
            stärka hyresgästernas ställning. Då svarar interpellanten att
            det finns ett stort antal andra frågor som vi också bör titta
            på. Jag tänker inte ta ställning till någon av dem i dag, utan
            jag säger bara att förvärvslagen kommer att ingå i utredningen.
          </note>
          <note>
            Det finns andra frågor också. Interpellanten får vänta lite tills
            vi går ut med hela paketet innan hon kan få alla svar. Helt klart
            söker vi olika möjligheter för att stärka hyresgästernas ställning.
            Det finns många olika sätt som det går att göra på.
          </note>
          <note>
            Interpellanten får avvakta ett par veckor innan hela bilden finns.
          </note>
          <note type="speaker">
            Anf. 58 NOOSHI DADGOSTAR (V):
          </note>
          <note>
            Herr talman! Jag håller förstås med om att det behöver byggas
            fler bostäder. Det är helt grundläggande. Även kommunpolitiker
            i Morgan Johanssons egna kommuner skulle behöva sätta stopp för
            utförsäljningar och på det sättet förhindra att förvaltandet av
            hyresrätterna kommer i händerna på en oseriös värd med kortsiktiga
            avsikter. Det skulle förstås underlätta.
          </note>
          <note>
            Hyresgästerna behöver också ett stort stöd från kommunernas miljöförvaltningar.
            Det skulle vara lägligt att se till att förstärka kommunernas
            ekonomier eller på annat sätt förstärka det som är miljöförvaltningarnas
            uppgift, det vill säga att vara tillsynsmyndighet i fråga om att
            hyresvärdarna ska hålla sig till de regler som finns i Sverige.
          </note>
          <note>
            Jag menar att det är viktigt att det är hyresvärden som sköter
            underhållet. Det är till exempel oacceptabelt att vältra över
            kostnaderna för underhåll på den hyresgäst som sitter i bostaden.
            Som ministern säkert vet förekommer extrema hyreshöjningar för
            vissa renoveringsprojekt. Det gör att många familjer inte kan
            bo kvar. En del av dessa renoveringar handlar om eftersatt underhåll,
            det vill säga kostnader som borde ha tagits av hyresvärden men
            som här skjuts över på hyresgästen. Av rättviseskäl är det avgörande
            att hyresgästen får bättre verktyg och uppbackning från samhället
            för att säkerställa att värden sköter sitt underhåll.
          </note>
          <note>
            Jag är glad över att justitieministern levererar en utredning.
            De senaste åren har vi gett 20 riktade skattemiljarder för att
            öka bostadsstandarden för dem som bor i villor och bostadsrätter.
            Bostadsstandarden ska vara mycket hög i Sverige, men se nu till
            att hyresgäst erna inte hamnar på efterkälken!
          </note>
          <note type="speaker">
            Anf. 59 Justitie- och migrationsminister MORGAN JOHANSSON (S):
          </note>
          <note>
            Herr talman! Vi kommer att ta initiativ till att se över ett
            antal frågor som handlar om att stärka hyresgästernas ställning.
            Vi ligger i slutskedet av beredningen av en sådan utredning. Där
            kommer frågor om förvärvslagen att vara med, men vi kommer att
            behöva göra mycket mer.
          </note>
          <note>
            Jag delar inte uppfattningen s om Nooshi Dadgostar tycks ha att
            det är socialdemokratiska kommuner som på något sätt leder utvecklingen
            när det gäller att sälja ut bostäder. Precis som jag var inne
            på tidigare kan det finnas skäl att förändra bostadsbeståndet.
            Ibland behöver man köpa, bygga eller sälja, men det jag har sett
            de senaste 15 – 20 åren är att det är borgerliga kommuner som
            systematiskt säljer ut eftersom de inte anser att bostadsbyggande
            är en kommunal uppgift. Ibland är det fråga om hela bostadsbeståndet.
            Inte minst i Stockholmsområdet har detta varit oerhört uttalat
            från borgerligheten.
          </note>
          <note>
            Jag tänker därmed inte sätta mig till doms över några socialdemokratiska
            kommunpolitiker och säga att de har fel där eller där. De manövrerar
            efter bästa förmåga. Den ideologiska skiljelinjen går mellan vänsterpartierna
            och de borgerliga partierna, som inte tycker att bostadsbyggande
            är något att värna. Det har vi sett mycket klart uttalat i storstadsområdena.
          </note>
          <note>
            Vi jobbar vidare med dessa frågor, bland annat genom att se till
            att öka bostadsproduktionen som helhet. Här gör vi en stor satsning
            på de 6 miljarderna tillsammans med Vänsterpartiet – eftersom
            vi är överens om budgeten i frågan. Sedan tar vi fram ytterligare
            lagförslag i fråga om att stärka hyresgästernas ställning.
          </note>
          <note>
            Överläggningen var härmed avslutad.
          </note>
          <note>
            § 13 Svar på interpellation 201 4/15:565 om regler som borde
            hindra så kallade tältläger
          </note>
          <note type="speaker">
            Anf. 60 Justitie- och migrationsminister MORGAN JOHANSSON (S):
          </note>
          <note>
            Herr talman! Mikael Eskilandersson har frågat mig om det verkligen
            behövs år av utredning innan någon form av handling för att säkerställa
            äganderätten kan genomföras och om det verkligen är rimligt att
            mark ­ ägare som drabbas ska behöva vänta flera år innan självklara
            regler som funnits under lång tid ska börja följas.
          </note>
          <note>
            Frågan är ställd mot bakgrund av att det har förekommit att personer
            som vistas tillfälligt i Sverige har skapat temporära boplatser
            utan mark ­ ägarens tillstånd. Det rör sig ofta om mycket utsatta
            människor som lever i utanförskap och svår fattigdom i sina hemländer
            och som har sökt sig till Sverige i hopp om att hitta en försörjning
            här.
          </note>
          <note>
            Regeringen har tillsatt en nationell samordnare med uppdrag att
            stödja det arbete som utförs av myndigheter, kommuner, landsting
            och organisa ­ tioner som möter utsatta EU- och EES-medborgare
            som vistas tillfälligt i Sverige och som saknar uppehållsrätt.
            Uppdraget syftar bland annat till att främja erfarenhetsutbyte
            och samverkan mellan berörda aktörer, vilket kan vara särskilt
            viktigt då personer avlägsnas från tillfälliga boplatser.
          </note>
          <note>
            Regeringen är bekymrad över att personer som vistas tillfälligt
            i Sverige lever under ovärdiga förhållanden. Det är viktigt att
            det tillfälliga stödet till dessa personer utformas på ett ändamålsenligt
            sätt. Samordnarens arbete är där av stor betydelse.
          </note>
          <note>
            Samtidigt kan jag se de svårigheter som markägarna drabbas av.
          </note>
          <note>
            Jag har nyligen tagit del av samordnarens erfarenheter när det
            gäller problematiken kring tillfälliga boplatser. Jag kommer nu
            att överväga vad jag har fått veta i det sammanhanget.
          </note>
          <note>
            I en tidigare interpellationsdebatt har jag nämnt att det kan
            finnas ett behov av förändrade regelverk, och jag utesluter inte
            sådana åtgärder.
          </note>
          <note type="speaker">
            Anf. 61 MIKAEL ESKILANDERSSON (SD):
          </note>
          <note>
            Herr talman! Min interpellation fokuserar på det regelverk som
            redan finns och som borde förhindra att tältläger kan byggas upp
            på det sätt som i dag sker. Jag har pekat på allemansrätten, miljöregler,
            sophämtning och bygglov. Listan kan göras mycket längre; det finns
            många fler regler. I varje kommun brukar det dessutom finnas regler
            om att människor inte får campa var som helst, och då skulle man
            kunna ingripa innan det dygn som allemansrätten ger rätt till
            har gått.
          </note>
          <note>
            Det är en tycka-synd-om-mentalitet i svaret. Morgan Johansson
            och regeringen tycker uppenbart mer synd om tiggarna än om markägarna
            i denna situation. Låt mig påpeka att det inte finns någon naturlag
            som säger att alla markägare har det bra ställt. Tältlägren kan
            faktiskt driva en privat markägare i konkurs och slå sönder dennes
            livsverk. Var finns medlidandet med markägaren?
          </note>
          <note>
            Morgan Johansson säger i sitt svar att min fråga är ställd mot
            bakgrund av att det ”har förekommit att personer som vistas tillfälligt
            i Sverige har skapat temporära boplatser”. Jag kan informera Morgan
            Johansson om att det inte är något som ”har förekommit”, utan
            det är något som förekommer och fortsätter att förekomma i allt
            större utsträckning.
          </note>
          <note>
            Markägarnas situation nämns bara i en enda mening i slutet av
            svaret: ”Samtidigt kan jag se de svårighet er som markägarna drabbas
            av.” D et känns inte särskilt handlingskraftigt. Det känns inte
            som att regeringen verkligen vill göra något för dessa markägare.
          </note>
          <note>
            Jag har stor förståelse för de markägare som drabbas av detta,
            och det är stor skillnad beroende på vem det är som bosätter sig
            på deras mark. När svenska uteliggare i Malmö satte upp ett tältläger
            kunde polisen ingri ­ pa direkt. Det tog inte ens två timmar innan
            man hade plockat bort tältlägret.
          </note>
          <note>
            Men när det är personer som kommer utrikes ifrån hänvisar man
            till kronofogden. Ibland är det så illa att kronofogden hänvisar
            tillbaka till polisen eftersom det inte har gått tillräckligt
            lång tid för att de ska ha besittningsrätt. Jag har hört om fall
            där markägaren fått svaret från polisen att markägaren måste vänta
            tills de har besittningsrätt.
          </note>
          <note>
            Är det på det sättet vi ska hantera alla regler som finns i dagens
            samhälle? Det tycker inte jag. Jag tycker att det är tråkigt att
            regeringen inte tar detta på större allvar.
          </note>
          <note type="speaker">
            Anf. 62 Justitie- och migrationsminister MORGAN JOHANSSON (S):
          </note>
          <note>
            Herr talman! Mikael Eskilandersson tycker att svaret präglas
            av en tycka-synd-om-mentalitet. Jag är glad över att kunna känna
            empati för mina medmänniskor. Mikael Eskilandersson borde kanske
            pröva på det någon gång. Det är ju inte precis det som genomsyrar
            Sverigedemokraternas retorik. Ni tycks ha väldigt svårt att sätta
            er in i hur andra människor har det.
          </note>
          <note>
            När det gäller tiggeriet slås jag av att människor sitter i snödrivor
            i norra Europa och värmer sin mat över öppen låga på kvällarna
            medan de tillbringar dagarna med att tigga pengar. De anser att
            det är bättre än att vara i sina hemländer. Det säger en del om
            hur eländig situationen faktiskt är för dessa människor i till
            exempel Bulgarien och Rumänien. Detta bör man som människa känna
            en viss empati för och försöka göra vad man kan för att rätt a
            till.
          </note>
          <note>
            Vi tar upp denna fråga med myndigheter i Bulgarien och Rumänien
            och ökar pressen på de länder som dessa människor kommer från.
            Det är inte rimligt att människor ska ha sådana erbarmliga sociala
            förhållanden i sina hemländer att de tvingas ut över hela Europa
            för att över huvud taget kunna försörja sig själva och sina barn.
            Denna fråga måste till syvende och sist lösas i de länder som
            dessa människor kommer från.
          </note>
          <note>
            Inte bara Sverige utan hela Västeuropa har samma situation, och
            vi måste kunna klara av de konflikter som uppstår. Det är en sak
            att säga att vi inte ska förbjuda tiggeri eftersom vi inte kan
            förbjuda fattigdom. Men vi kan givetvis inte tillåta att det spontant
            växer upp massor av boplatser i strid med de ordningsregler vi
            har.
          </note>
          <note>
            Därför säger jag i slutet av mitt interpellationssvar att jag
            vill se över möjligheterna för ordningsmakten och markägarna att
            agera. Regelverken är krångliga, och det kan ta lång tid. Det
            innebär dessutom en kostnad för markägaren att genomföra avhysning.
          </note>
          <note>
            Därför öppnar jag både i mitt förra interpellationssvar i frågan
            och i detta interpellationssvar upp för att se över möjligheterna
            för privata mark ­ ägare att klara av situationen och göra dessa
            avhysningar – givetvis med beaktande av allemansrätten, för den
            måste vi naturligtvis slå vakt om.
          </note>
          <note>
            Jag tycker ändå att grundhållningen när vi för denna diskussion
            måste präglas av humanism och medmänsklighet.
          </note>
          <note type="speaker">
            Anf. 63 MIKAEL ESKILANDERSSON (SD):
          </note>
          <note>
            Herr talman! Vilken empati jag som person har påverkar kanske
            inte så värst mycket vilken politik jag för. Jag tycker inte att
            politik ska grunda sig alltför mycket på empati, utan här bör
            man kunna sätta upp ganska klara regler för vad som gäller som
            alla ska ha en skyldighet att följa.
          </note>
          <note>
            Det blir märkligt när man väljer ut vissa grupper och säger:
            Er är det synd om. Därför behöver ni inte följa regler som har
            funnits länge och fortfarande finns och som andra i samhället
            följer.
          </note>
          <note>
            Det blir ett parallellsamhälle som är svårt att försvara, men
            tydligen anser Morgan Johansson att det är försvarbart att bygga
            upp ett parallellsamhälle. Jag väntar med spänning på den dag
            då vi får en utredning om vilka regler som inte ska gälla för
            alla. Den bör väl komma så småningom med tanke på att vi redan
            gör undantag från miljöregler, sophämtningsregler, bygglovsregler
            och så vidare.
          </note>
          <note>
            Dessa undantag står inte inskrivna någonstans utan har i praktiken
            kommit till genom att man har bakbundit polisen och mer eller
            mindre sagt att de inte får lov att agera.
          </note>
          <note>
            Så fort det är invandrare och flyktingar inblandade blir det
            en enorm kritik mot polisen om de över huvud taget agerar. Sedan
            anklagar man polisen för rasism, och så får man polisen att inte
            vilja följa de regler som de egentligen vet finns och som de egentligen
            skulle kunna upprätthålla ganska enkelt.
          </note>
          <note>
            Där finns det en uppenbar skillnad mellan mitt parti och regeringen.
            Vi i Sverigedemokraterna tycker att alla regler ska gälla lika
            för alla och att polisen ska agera mot alla. På samma sätt som
            man agerar mot de svenska uteliggarna i Malmö bör man agera mot
            en person som inte är svensk när personen beter sig likadant.
          </note>
          <note>
            För mig är det rasism att inte se individen och att särbehandla
            grupper. Jag vet att mitt parti alltid anklagas för rasism, men
            rasismen finns ju snarare bland de personer som vill behandla
            människor olika. Vi har alltid varit mycket tydliga med att vi
            vill behandla alla lika.
          </note>
          <note>
            Vi vill inte sätta upp olika regler för olika människor, som
            regeringen ständigt håller på med. Detta är bara ett exempel.
            Det finns många andra exempel på hur man behandlar människor olika
            utifrån var de kommer ifrån. Så fort vi kritiserar detta påstås
            det att vi tycker illa om människor som kommer från andra länder,
            men att kritisera är inte samma sak som att tycka illa om någon.
          </note>
          <note>
            Man förutsätter dessutom att det är synd om denna grupp. Men
            det behöver inte betyda att det är synd om alla i den gruppen.
            Det kan mycket väl finnas personer där som det inte är lika synd
            om. Jag kan tänka mig att det finns de som tjänar ganska bra på
            tiggeriet. Det har ju kommit fram nu att det är organiserat. Jag
            tror inte att de som organiserar detta tjänar lite pengar, utan
            jag tror att de kan tjäna ganska bra. Det finns tecken på att
            det finns enstaka personer som gör det.
          </note>
          <note>
            Frågan är om man ska tycka synd om dem också. Jag tycker att
            det borde vara på sin plats att man börjar agera mot detta och
            att man kommer fram med riktiga lösningar.
          </note>
          <note>
            Lösningen är egentligen bara att se till att de regler som redan
            finns följs. Men av svaret att döma är det uppenbart att tanken
            inte är att det ska göras. Nu ska man utreda i stället, och sedan
            kanske vi får några nya regler med tiden. Frågan är varför man
            ska följa dessa om man inte behöver följa de regler som redan
            finns.
          </note>
          <note type="speaker">
            Anf. 64 Justitie- och migrationsminister MORGAN JOHANSSON (S):
          </note>
          <note>
            Herr talman! Till att börja med vill jag säga att en politiker
            som inte har empati riskerar att bli en väldigt farlig politiker.
            Man måste ha den grundläggande hållningen att kunna sätta sig
            in i hur andra människor har det. Det gäller alla, vuxna såväl
            som barn.
          </note>
          <note>
            I en tidigare interpellationsdebatt sa jag att Sverigedemokraterna
            uppenbarligen är beredda att kasta ut både kvinnor och barn tillbaka
            till kriget igen. Det är så Sveriges hållning i denna fråga skulle
            vara om ni fick er vilja igenom, Mikael Eskilandersson .
          </note>
          <note>
            Nu säger Mikael Eskilandersson att vi inte behöver ha någon empati
            och att vi inte b ehöver ha förmågan att sätta oss in i hur andra
            människor har det. Det blir ett livsfarligt politiskt klimat.
            Det är jättefarligt att släppa fram politiska krafter med den
            grundhållningen. Det finns länder som har styrts av sådana politiker,
            och det blir inga bra länder.
          </note>
          <note>
            Man måste ha en hållning där man klarar av att väga olika intressen
            mot varandra men också har likabehandling. Det finns ingen konflikt
            alls i detta.
          </note>
          <note>
            Mikael Eskilandersson påstår att polisen har bakbundits och att
            grupper särbehandlas. Vad har han för belägg för det? Inga! Han
            bara står och säger det rakt ut i luften.
          </note>
          <note>
            Han säger också att man vet att det finns en massa kriminella
            beteenden som inte beivras. Att till exempel tvinga någon att
            tigga eller utnyttja en människas utsatta ställning för att tjäna
            pengar är redan kriminaliserat. Det handlar i så fall om att kunna
            utreda och bevisa det.
          </note>
          <note>
            Det kan vara fråga om människohandel, olaga tvång eller ett antal
            brott som man gör sig skyldig till. Dessa kan och ska naturligtvis
            beivras.
          </note>
          <note>
            Vad jag pekade på när det gäller frågan om markägarna var att
            vi har identifierat ett problem där. När det gäller kommunal mark
            har vi ett ganska enkelt förfarande för att kunna lösa situationen
            och genomföra en avhysning.
          </note>
          <note>
            När det gäller privat mark är det mycket mer omständligt. Man
            måste veta namnet på den som ska avhysas och dessutom betala en
            avgift. Man måste genomgå en betydligt omständligare byråkratisk
            process. Jag menar att det finns möjligheter att se över lagstiftningen
            här.
          </note>
          <note>
            Detta måste göras med respekt för den typ av situation som det
            handlar om. Det är i grunden fattiga och väldigt utsatta människor,
            både vuxna och barn. Den respekten måste man ha med sig när man
            genomför förändringarna.
          </note>
          <note>
            Som jag var inne på tidigare kan vi naturligtvis inte ha en situation
            där det växer upp allt fler spontana bosättningar i Sverige. Där
            måste vi faktiskt kunna sätta en gräns.
          </note>
          <note>
            Det är en sak att tillåta tiggeriet i sig och en annan när det
            börjar växa upp bosättningar. Där måste vi vara beredda att bromsa,
            och det är precis vad jag öppnar för i interpellationssvaret.
          </note>
          <note type="speaker">
            Anf. 65 MIKAEL ESKILANDERSSON (SD):
          </note>
          <note>
            Herr talman! Morgan Johansson anklagar mig för att inte ha empati.
            Jag påstår att jag visst har empati, och det var också vad jag
            sa. Men det är inte samma sak som att bygga hela sin partilinje
            på empati eller, som Socialdemokraterna har gjort, på empati enbart
            för vissa människor.
          </note>
          <note>
            Empati ska bygga på samma empati för alla. Man ska stötta alla
            utifrån den individ de är. Man kan inte säga att en viss grupp
            av människor ska ha en viss form av empati därför att de kommer
            från ett visst ställe. Det blir jättekonstigt.
          </note>
          <note>
            Det är definitivt ingen lösning att alla kommer hit och tigger
            på våra gator. Vad blir det för framtid för de människor som kommer
            hit och som får sitta här som någon form av underhuggare? Man
            måste komma på bätt ­ re lösningar än så.
          </note>
          <note>
            Morgan Johansson anklagar mig också för att vilja kasta tillbaka
            kvinnor och barn. Det var en tidigare debatt som han åter tog
            upp. Som vanligt saknar regeringen en klar bild av verkligheten.
            Han påpekade att det är kvinnor och barn som kommer hit, men det
            är också vuxna män.
          </note>
          <note>
            Vi säger bara att vi ska sätta upp samma regler som övriga nordiska
            länder. Om vi gör det kommer vi med största sannolikhet att få
            betydligt färre som söker sig hit, för då väljer man att söka
            sig till andra länder. Det är inte samma sak som att kasta dem
            tillbaka i krig.
          </note>
          <note>
            Regeringen saknar tydligen den empati jag tog upp. Det finns
            10 miljoner barn i världen som dör av orsaker som kan avhjälpas
            för mindre än 200 kronor per barn. Där finns inte empatin att
            vilja hjälpa, utan man prioriterar en viss grupp. Då blir det
            vissa människor som kommer hit som får möjlighet att få den empatin
            från regeringen. Empatin för andra är där ­ emot väldigt låg.
          </note>
          <note>
            Visst kan man prata om empati, men jag tror att vi ska hålla
            oss till regelverk när det gäller hur vi fastställer lagar. Regelverken
            ska följas av alla, oavsett om vi har empati för en person eller
            inte. Det kan inte vara så att vi sätter upp regler och sedan
            säger: Nej, du behöver inte följa dem, för du tillhör en grupp
            som vi har empati för. Men dig har vi inte samma empati för, så
            du måste följa den regel vi har satt upp.
          </note>
          <note>
            Som jag tog upp i interpellationen har vi redan i dag väldigt
            många regler som borde kunna tillämpas. Morgan Johansson säger
            att jag hittar på och inte har några belägg för att polisen är
            bakbunden, men polisens agerande i Malmö var väldigt klart och
            tydligt. Det visade hur man väldigt snabbt kunde gå in och flytta
            på personer som är svenskar när de byggde upp ett tältläger.
          </note>
          <note>
            Men man kunde inte flytta på de tältläger där det bor EU-migranter.
            Då pratade man helt plötsligt om att de hade besittningsrätt.
          </note>
          <note type="speaker">
            Anf. 66 Justitie- och migrationsminister MORGAN JOHANSSON (S):
          </note>
          <note>
            Herr talman! Mikael Eskilandersson sa ungefär att man som politiker
            inte ska låta sig styras av empati. Det var det jag reagerade
            över. Han sa det precis, nästan ordagrant, tror jag.
          </note>
          <note>
            Det är en farlig hållning. Det blir väldigt otäcka länder om
            de leds av politiker som inte har förmåga att sätta sig in i hur
            andra människor har det. Det gäller särskilt fattiga och utsatta
            människor.
          </note>
          <note>
            Låt oss försöka gå på detta genom att sätta press på Bulgarien
            och Rumänien och säga: Hur kan ni behandla era egna medborgare
            på det här sättet, så att de tvingas ut i övriga Västeuropa för
            att tigga? Det är faktiskt inte rimligt när vi alla är med i samma
            europeiska familj. Det är huvudinriktningen.
          </note>
          <note>
            För Sverigedemokraterna handlar flyktingpolitiken som regel om
            att försöka göra sig av med så många flyktingar som möjligt och
            om att inte ta emot dem. I praktiken innebär detta att man kastar
            ut människor med skyddsbehov tillbaka till krig.
          </note>
          <note>
            Jag nämnde i den tidigare debatten att av de 12 miljoner som
            är på flykt från Syrien är ungefär hälften barn. Ungefär 80 procent
            i det flyktingläger som jag besökte var antingen kvinnor eller
            barn. Så ser situationen ut, också för många av dem som kommer
            hit.
          </note>
          <note>
            Vi kan inte, tycker jag, ha en hållning där vi med berått mod
            är beredda att kasta ut kvinnor och barn, tillbaka till kriget
            igen. Det är precis det som är ledstjärnan för vår politik på
            flyktingsidan.
          </note>
          <note>
            För att återkomma till tiggerifrågan: De olika intressena måste
            natur ­ ligtvis vägas mot varandra. Jag har sett bekymret när
            det gäller de privata markägarna, och jag är beredd att göra något
            åt det. Vi kan inte ha en situa ­ tion där det växer upp spontana
            läger på det här sättet. Men det måste ändå göras med något slags
            medmänsklighet i botten, för annars kommer det att bli ohållbart.
          </note>
          <note>
            Överläggningen var härmed avslutad.
          </note>
          <note>
            § 14 Svar på interpellation 2014/15:518 om skuldsanering för
            före ­ tagare
          </note>
          <note type="speaker">
            Anf. 67 Justitie- och migrationsminister MORGAN JOHANSSON (S):
          </note>
          <note>
            Herr talman! Ola Johansson har frågat mig när jag tänker se till
            att Nystartsutredningens förslag i betänkandet F ‑ skuldsanering
            – en möjlighet till nystart för seriösa företagare blir till lagstiftning.
          </note>
          <note>
            Nystartsutredningen föreslår en särskild form av skuldsanering
            som ska kunna beviljas företagare som drabbats av överskuldsättning.
            Förslaget ska förbättra möjligheterna för seriösa företagare som
            gått i konkurs eller drabbats av överskuldsättning att snabbt
            ta itu med sin skuldbörda och kunna starta på nytt eller fortsätta
            med förnyad kraft.
          </note>
          <note>
            Dagens regelverk innebär att en person som driver eller har drivit
            näringsverksamhet har små möjligheter att beviljas skuldsanering
            och få en andra chans. Så ser situationen ut trots att den förra
            regeringen genomförde ändringar som skulle syfta till att just
            öppna upp skuldsaneringsinstitutet för fler företagare.
          </note>
          <note>
            Regeringen bedriver en aktiv näringspolitik som bland annat ska
            främ ­ ja entreprenörskap och ekonomisk tillväxt. En viktig del
            i denna politik är att tillhandahålla en lagstiftning som uppmuntrar
            företagande och möjliggör ansvarsfullt risktagande, samtidigt
            som den motverkar en snedvriden konkurrens och illojala beteenden.
            Samhället måste tillåta en seriös företagare att misslyckas och,
            om så sker, hjälpa honom eller henne tillbaka till ett normalt
            liv igen. Regeringen ser därför positivt på Nystartsutredningens
            förslag.
          </note>
          <note>
            Betänkandet bereds för närvarande i Regeringskansliet, och vi
            arbetar för att kunna presentera förslag som ska förbättra en
            överskuldsatt företagares möjligheter till nystart. Min målsättning
            är att en proposition ska kunna överlämnas till riksdagen under
            2015.
          </note>
          <note type="speaker">
            Anf. 68 OLA JOHANSSON (C):
          </note>
          <note>
            Herr talman! Tack för svaret!
          </note>
          <note>
            Till att börja med måste jag säga att det finns en positiv ansats
            i justitieministerns svar som jag noterar, men jag noterar också
            att det enda som utlovas är en målsättning om en proposition 2015.
          </note>
          <note>
            Överskuldsättningen i samhället är ett mycket allvarligt problem,
            inte minst för dem som drabbas och deras närmaste. Den möjlighet
            som privatpersoner har att få hjälp med skuldsanering är kanske
            vårt mest effektiva sätt att motverka ohälsa och långvarigt utanförskap.
            Orsakerna till det kan vara personliga omständigheter som sjukdom,
            skilsmässa och arbetslöshet. Men i företagarens fall kan det handla
            om omständigheter som man själv inte har kunnat förutse eller
            påverka. Det kan vara valutaförändringar, obetalda kundfordringar
            eller till exempel en förändrad politik som försämrar villkoren
            gentemot företagen. Exempelvis kan man ha valt att bygga upp företaget
            med ung personal, kanske släktingar och barn, och nu drabbas av
            chockhöjda arbetsgivaravgifter.
          </note>
          <note>
            Jag och Centerpartiet menar att det är en nödvändighet i ett
            samhälle som bejakar tillväxt och entreprenörskap att det finns
            möjligheter för före ­ tagare att få en andra chans. Som utredaren,
            lagman Ylva Norling Jönsson, säger är det ett stort symbolvärde
            i hur detta ska kunna gynna tillväxten i entreprenörskap i Sverige.
            Signalvärdena som vi ser i dag är inkonsekven ­ ta. Det är ofta
            enklare för en privatperson att bli kvitt sina konsumtions ­ skulder
            än vad det är för en seriös företagare att sanera skulder som
            har uppkommit genom ett ärligt entreprenörskap.
          </note>
          <note>
            Jag noterar att Morgan Johanssons målsättning är att en proposition
            ska komma under 2015, men det utlovas inget konkret om när eller
            hur. Utredaren hade som målsättning att en författning skulle
            kunna träda i kraft den 1 januari 2016. Jag noterar att ministerns
            målsättning skiljer sig något från utredarens. Det kommer att
            dröja minst till april innan en lag kan träda i kraft förutsatt
            att propositionen kommer i september i år, och det är inte speciellt
            troligt.
          </note>
          <note>
            Vilka är stötestenarna, justitieministern? Kan han redan nu ange
            någon tänkbar orsak till att en sådan målsättning dröjer, om att
            presentera en proposition? Vilka är de allvarligaste invändningar
            från remissinstanserna som Morgan Johansson ser?
          </note>
          <note type="speaker">
            Anf. 69 Justitie- och migrationsminister MORGAN JOHANSSON (S):
          </note>
          <note>
            Herr talman! Jag trodde nog att Ola Johansson skulle tolka mitt
            svar lite mer positivt än vad han gör. Han säger: Det är bara
            en målsättning, kan vi verkligen lita på det? Då kan jag väl vrida
            det ett snäpp till och säga: Det är klart att det kommer en proposition
            till hösten.
          </note>
          <note>
            Jag är inte säker på att man kan jobba så väldigt mycket snabbare
            än vad vi har gjort. Utredningen kom i juni 2014. Det är inte
            ens ett år sedan. Sedan var det tre månaders remisstid som löpte
            ut i oktober förra året. Sedan dess har tjänstemännen jobbat med
            detta. Det är ett ganska omfattande beredningsunderlag som vi
            talar om. Det tar alltid tid att gå igenom och hitta knäckfrågorna.
          </note>
          <note>
            Vi jobbar på så fort vi bara kan, och det jag säger i dag är
            att vi kommer att leverera en lagrådsremiss och en proposition
            under hösten. Det kan Ola Johansson lita på. Jag delar uppfattningen
            att det är en viktig reform att få på plats, tillsammans med en
            massa andra reformer som behöver göras för att underlätta företagandet.
          </note>
          <note>
            Jag kan kort nämna att vi tog ett initiativ i går, när vi gick
            till Lagrådet med en remiss som skulle förenkla och förtydliga
            reglerna när det gäller årsredovisning för mindre företag, för
            att minska den administrativa bördan ytterligare för de små företagen,
            vilket jag tror kommer att betyda ganska mycket för många småföretagare.
            Men det finns också många andra saker som vi kommer att göra.
          </note>
          <note>
            Herr talman! Ola Johansson får ta mig på orden när jag säger
            att vi kommer att kunna leverera detta under året.
          </note>
          <note type="speaker">
            Anf. 70 OLA JOHANSSON (C):
          </note>
          <note>
            Herr talman! Är det någon som man borde kunna lita på är det
            väl landets justitieminister.
          </note>
          <note>
            Skälet till mina något intrikata frågor är att jag vill syna
            justitieministerns kort. Hur väl påläst är justitieministern?
            Det ger också en antydan om hur mycket som ligger bakom hans antagande
            att detta ska kunna bli klart och att en proposition kommer.
          </note>
          <note>
            Detta är ett stort bekymmer för företagarna. Ett misslyckat företagande
            uppfattas av företagarens omgivning, hans närmaste, hans grannar,
            hans släktingar och vänner och hans affärspartner som ett personligt
            misslyckande för honom eller henne själv. I andra kulturer kan
            ett misslyckat företagande, en konkurs eller en skuldsättning,
            snarare betraktas som en viktig erfarenhet: Av misstagen blir
            man vis. Det tyder på att det finns attitydskillnader. Det finns
            ett problem med attityden i Sverige. Det vore trevligt med en
            regering som kunde jobba också med den.
          </note>
          <note>
            Jag är lite misstänksam mot regeringen när det gäller regeringens
            atti ­ tyder till jobbskaparna, med högre skatter på arbete, förslag
            om att tvångs ­ likvidera bolag som inte kvoterar tillräckligt
            snabbt, verkningslösa ”pysselsättningsåtgärder” som traineejobb
            och så de nämnda ökade kostnader ­ na för att anställa unga personer
            i företagen.
          </note>
          <note>
            Centerpartiet menar att jobbskaparna finns i de små och växande
            företagen. Det är deras framgång som ger oss tillväxt och resurser
            som stärker välfärden och får landet att utvecklas.
          </note>
          <note>
            Jag noterade när jag gick i Rännarbanan i förrgår att det är
            ganska tomt på hyllorna med propositioner och skrivelser att plocka
            med sig upp till sitt arbetsrum. Än så länge räcker de utredningar
            som Alliansen en gång tillsatte för att lägga fram propositioner,
            och om regeringen vill finns det säkert en hel del bra andra utredningar
            också. Skuldsaneringen är ett sådant exempel. Jag välkomnar att
            den frågan är på väg.
          </note>
          <note>
            För att stäl la ytterligare en kontrollfråga: Håller justitieministern
            med mig om att skuldsanering är något som ska gälla också en pågående
            näringsverksamhet, eller handlar det enbart om att förbättra möjligheten
            till sanering efter en konkurs? Menar justitieministern att propositionen
            ska innehålla förändringar i den befintliga skuldsaneringslagen,
            eller kommer man att presentera ett förslag på en ny lagstiftning
            som nu kallas F ‑ skuld ­ sanering?
          </note>
          <note>
            Jag läser i justitieministerns svar att målsättningen är att
            en företagare ska kunna återgå till ”ett normalt liv”. Ingår det
            i att återgå till normalt liv som företagare att driva sitt företag
            vidare utan att det ska behöva gå i konkurs?
          </note>
          <note type="speaker">
            Anf. 71 Justitie- och migrationsminister MORGAN JOHANSSON (S):
          </note>
          <note>
            Herr talman! Det är precis en sådan fråga som vi tittar på. Det
            finns både för- och nackdelar med att gå den vägen.
          </note>
          <note>
            En annan fråga som vi tittar på är var man ska dra gränsen för
            att någon ska kunna få en skuldsanering när det gäller huruvida
            verksamheten har varit seriös eller inte. Vi är ganska tydliga
            med att skuldsanering ska kunna beviljas endast om näringsverksamheten
            har bedrivits seriöst. Ansökan ska kunna avslås om verksamheten
            bedrivits på ett illojalt sätt, om företagaren inte har redovisat
            ordentligt, om betalningen av skatter har misskötts, om bokföringen
            har eftersatts och så vidare.
          </note>
          <note>
            Det finns en mängd frågor här som faktiskt måste lösas. Det finns
            också risker med att bevilja en skuldsanering utan att ha riktig
            kontroll över vilken typ av beslut som man egentligen fattar.
            Det är alltså den typen av överväganden som måste göras. När vi
            är färdiga med det går vi först naturligtvis till Lagrådet med
            en produkt, och därefter går vi till riksdagen. Men mitt löfte
            här i dag är att målsättningen är att vi ska kunna klara detta
            under hösten. Vi tycker också att det är angeläget.
          </note>
          <note type="speaker">
            Anf. 72 OLA JOHANSSON (C):
          </note>
          <note>
            Herr talman! I detta sista inlägg ska jag sammanfatta mina intryck.
            Mina intryck är huvudsakligen positiva. Skälet till att jag skrev
            interpellationen var mina misstankar och en farhåga. Jag tror
            att farhågan ligger just i hur vi beskriver seriöst respektive
            oseriöst företagande och att det finns en skillnad i attityderna
            där.
          </note>
          <note>
            Det är det som jag beskriver, och det är det som också OECD beskriver
            när de säger att attityderna till företagande hos svenska folket
            och hos de styrande kan vara ett skäl till att vi inte når den
            fulla potentialen av nyföretagande i Sverige.
          </note>
          <note>
            När vi diskuterar dessa frågor i andra sammanhang, exempelvis
            de så kallade SUP-bolagen, alltså de eneurobolag och enkronasbolag
            som ska vara enklare att starta, har regeringen satt klackarna
            i backen och kommer eventuellt att motverka detta i en blockerande
            minoritet. Då handlar det om synen på seriöst respektive oseriöst
            företagande. Man utgår från att allt företagande är oseriöst.
            Man menar att om man hindrar förenklingar när det gäller möjligheterna
            att starta företag har man också satt stopp i vägen för kriminalitet,
            penning tvätt och så vidare. Jag tycker att det är ytterligare
            ett exempel på det attitydproblem som finns.
          </note>
          <note>
            Men jag noterar att justitieministern har fullt sjå med att läsa
            in sig på utredningen. Jag önskar honom lycka till och en trevlig
            sommar. Sedan ser vi fram emot att den 1 september få se en proposition
            på bordet om en enklare skuldsanering för företagare. Jag tror
            att det är mycket välkommet för de företagare som lever i denna
            besvärliga situation.
          </note>
          <note type="speaker">
            Anf. 73 Justitie- och migrationsminister MORGAN JOHANSSON (S):
          </note>
          <note>
            Herr talman! För ordningens skull vill jag säga att jag inte
            har lovat att det blir den 1 september. Jag har lovat att det
            kommer en proposition under hösten.
          </note>
          <note>
            Jag tror att Ola Johansson drar det lite väl långt när han säger
            att vi på något sätt utgår från att allt företagande är oseriöst.
            Det gör vi självklart inte. Men vi har den nyktra inställningen
            att man ibland kan använda sig av företagsformer för att bedriva
            kriminell verksamhet. Det är bakgrunden till frågan om de så kallade
            SUP-bolagen. Men när det gäller den här diskussionen måste vi,
            nu när vi skapar ny lagstiftning, hela tiden ha i huvudet om det
            finns möjligheter för kriminella att använda sig av denna lagstiftning
            och hur vi ser till att förebygga detta.
          </note>
          <note>
            Där tycker jag att den föregående regeringen faktiskt brast.
            Man skapade både stödsystem och nya bidragssystem när det gäller
            till exempel Arbetsförmedlingen, olika typer av system som var
            ganska lätta att fuska med.
          </note>
          <note>
            När vi nu går igenom det ser vi att det sker ett omfattande fiffel
            och fusk. Då måste vi försöka komma till rätta med det. Det är
            ett annat initiativ som vi ska ta när det gäller att bekämpa ekonomisk
            kriminalitet.
          </note>
          <note>
            Men vi utgår inte från att allt företagande är oseriöst. Vi utgår
            från att allt företagande är seriöst. Men sedan gäller det att
            hitta system för att förebygga kriminell verksamhet om någon skulle
            vilja använda dessa system för det. Då ska vi inte vara naiva
            utan täppa till dessa möjligheter i förväg så att vi slipper göra
            det efteråt.
          </note>
          <note>
            Men, som sagt, vi ska leverera denna produkt under hösten. När
            vi är på väg fram tar jag gärna kontakt med Ola Johansson och
            Centern så att ni i god tid kan titta på hur detta förslag ser
            ut. Vi måste naturligtvis ha ett bra stöd i riksdagen när vi kommer
            hit med produkten.
          </note>
          <note>
            Överläggningen var härmed avslutad.
          </note>
          <note>
            § 15 Svar på interpellation 2014/15:387 om arbetsgivaravgifterna
            i framtiden
          </note>
          <note type="speaker">
            Anf. 74 Finansminister MAGDALENA ANDERSSON (S):
          </note>
          <note>
            Herr talman! Olof Lavesson har frågat framtidsminister Kristina
            Persson hur hon ser på kopplingen mellan nivån på arbetsgivaravgifter
            och tillskapandet av nya jobb. Han frågar vidare om skatten på
            arbete bör höjas eller sänkas i ett längre framtidsperspektiv.
            Arbetet är så fördelat inom regeringen att det är jag som ska
            svara på interpellationen.
          </note>
          <note>
            Efter den förra regeringens mandatperioder ser vi nu stora underskott
            i statens finanser samt en arbetslöshet som har bitit sig fast
            på höga nivåer. De stora skattesänkningar som den borgerliga regeringen
            genomfört i syfte att öka sysselsättningen och sänka arbetslösheten
            har helt enkelt inte fått avsedd effekt. Skatter kan användas
            för att styra resursutnyttjandet, men deras främsta syfte är att
            finansiera välfärden. Regeringens politik är inriktad på andra
            jobbskapande åtgärder än sänkta skatter, som i flera fall visat
            sig vara ineffektivt när det gäller att få fler i arbete. För
            att genomföra angelägna satsningar som kan bidra till att öka
            sysselsättningen och minska arbetslösheten krävs nu att skatten
            höjs på ett klokt sätt.
          </note>
          <note>
            Utvärderingar visar relativt entydigt att sänkningar av socialavgifterna
            är ineffektivt som jobbskapande åtgärd. Skattenivån på arbete
            liksom nivån på andra skatter bestäms inom ramen för det årliga
            budgetarbetet. Skatterna ska i dag liksom i framtiden finansiera
            den gemensamma välfärden, olika samhällsfunktioner och andra offentliga
            utgifter.
          </note>
          <note type="speaker">
            Anf . 75 OLOF LAVESSON (M):
          </note>
          <note>
            Herr talman ! Jag hade tänkt inleda med att tacka finansministern
            för svaret. Tyvärr tycker jag inte att jag har fått något riktigt
            svar på min fråga. Men frågan var inte heller ställd till finansministern
            utan till framtidsminister Kristina Persson. Vad finansministern
            anser om arbetsgivaravgifterna har hon fått stå här och redogöra
            för gång efter annan. Det går dessutom att utläsa såväl i den
            budgetproposition som regeringen lade på riksdagens bord i höstas
            som i den som lades på riksdagens bord nu i vår.
          </note>
          <note>
            Jag tyckte att det kunde vara skönt för Magdalena Andersson att
            få slippa stå här ytterligare en gång och i stället få en välbehövlig
            paus i interpellationssvaren. Men nu har det blivit så att vi
            möts i dag, och jag är naturligtvis mycket tacksam för att Magdalena
            Andersson är här.
          </note>
          <note>
            Bakgrunden till min fråga är de tre arbetsgrupper som framtidsminister
            Kristina Persson lanserade i slutet av februari och som ska ingå
            i regeringens framtidsarbete. En av arbetsgrupperna, Arbete för
            framtiden, ska definiera problem och möjli gheter samt komma med
            förslag till lösningar på framtidens utmaningar på arbetsmarknaden.
          </note>
          <note>
            I samband med lanseringen av arbetsgruppen flaggade framtidsministern
            för att skattesystemet kommer att behöva göras om, då vi i dag
            har en mycket hög beskattning på arbete i Sverige. Framtidsministern
            menade bland annat att pålagorna på arbete kan behöva bli lägre
            och att arbetsgivaravgifterna kan behöva sänkas för att företag
            ska vilja anställa.
          </note>
          <note>
            Många blev oerhört förvånade, även jag, av framtidsministerns
            uttalan ­ de. Regeringens politik sedan valet har ju gått i rakt
            motsatt riktning med kraftfullt höjda skatter på jobb och företagande.
            Det har varit avtrappade jobbskatteavdrag, höjda marginalskatter,
            kraftfullt höjda arbetsgivaravgif ­ ter och införande av särskilda
            löneskatter för äldre.
          </note>
          <note>
            Detta bekräftar också Magdalena Andersson i sitt svar i dag när
            hon konstaterar att skatter kan användas för att styra resursutnyttjandet
            men att deras främsta syfte är att finansiera välfärden. Skatterna
            ska inte främst användas för att uppmuntra jobb och företagande
            utan ska snarare ses som en ren dragningsrätt från regeringens
            sida för att kunna finansiera vidlyftiga vallöften.
          </note>
          <note>
            Jag ställde min fråga till framtidsministern då jag kanske något
            enfaldigt trodde att framtidsministerns sakområde var just framtiden
            och att det var här som Kristina Perssons expertis låg. Det var
            kanske lite naivt av mig när det visade sig att så icke är fallet.
          </note>
          <note>
            Men jag får då ställa frågan till Magdalena Andersson om hon
            delar, och hur hon ser på, framtidsministerns profetia. Delar
            finansministern sin statsrådskollegas uppfattning att pålagorna
            på arbete på sikt i framtiden behöver bli lägre i Sverige?
          </note>
          <note>
            Magdalena Andersson säger i sitt svar till mig att det är en
            entydig uppfattning att en sänkning av arbetsgivaravgifterna är
            in effektiv som jobbskapande åtgärd. Samtidigt säger framtidsministern
            att arbetsgivaravgifterna kan behöva sänkas för att företag ska
            våga anställa. Vilken linje är det som gäller från regeringens
            sida? Ser Magdalena Andersson verkligen inte, på det sätt framtidsministern
            uppenbarligen gör, kopplingen mellan nivån på arbetsgivaravgifter
            och tillskapandet av nya jobb? Tror hon verkligen inte att det
            finns ett samband mellan kostnaden att anställa och viljan att
            anställa?
          </note>
          <note type="speaker">
            Anf. 76 Finansminister MAGDALENA ANDERSSON (S):
          </note>
          <note>
            Herr talman! Det var vänligt av Olof Lavesson att vilja ställa
            en interpellation till Kristina Persson och ge mig en liten paus
            i arbetet!
          </note>
          <note>
            N u är det dock jag som ska svara på frågan , och j ag svarar
            gärna på interpellationer . Jag uppskattar alla jag får, och givet
            att jag får ganska många är det ju tur att jag gör det. Det är
            alltid trevligt att få stå i riksdagens kammare och debattera
            med engagerade riksdagsledamöter. Jag uppskattar verkligen det
            engagemang som fi nns hos många riksdagsledamöter inom Moderaterna
            – inte minst dig, Olof Lavesson. Ni ställer många frågor och är
            intresserade av politik och politiska debatter.
          </note>
          <note>
            Vad gäller skatt på arbete är det naturligtvis så att alla skatter
            påverkar ekonomins funktionssätt – i princip alla skatter, utom
            möjligen fastighetsskatten. Samtidigt är det så att det man använder
            skatterna till också påverkar ekonomins funktionssätt. Det är
            alltså inte så att de länder som har den allra lägsta skattenivån
            är de länder som har den allra högsta sysselsättningsgraden eller
            den allra lägsta arbetslösheten.
          </note>
          <note>
            När man tar ut skatter handlar det naturligtvis om att ta ut
            dem på ett förnuftigt sätt – och om att använda skatterna på ett
            förnuftigt sätt. Då kan vi sammantaget få upp sysselsättningen.
            Just Sverige är ett gott exempel på att detta , för Sverige har
            relativt många andra länder en ganska hög skattenivå men också
            en hög sysselsättningsgrad. Det beror på att vi försöker att på
            olika sätt ta ut skatterna så effektivt som möjligt och samtidigt
            använda dem på ett sådant sätt att det skapar sysselsättning,
            tillväxt och nya företag.
          </note>
          <note>
            Låt mig ta ett exempel, nämligen ett land som inte har någon
            inkomstskatt men heller ingen barnomsorg. Om man skulle ta upp
            en liten inkomstskatt för att bygga ut offentlig barnomsorg är
            det klart att moderata riksdagsledam öter skulle kunna stå och
            säga: Hur kan en höjd skatt på arbete leda till fler jobb? Ja,
            om man använder skatteintäkterna till att bygga u pp en offentlig
            barnomsorg möjliggör man ju också för föräldrar att arbeta.
          </note>
          <note>
            Det är därför det är så tydligt när vi tittar ut över världen
            att länder med en lite högre skattenivå också kan ha hög sysselsättning
            och låg arbetslöshet. Det är också därför det går att motivera
            att man har till exempel arbetsgivaravgifter – både att man har
            dem över huvud taget och att man kan justera nivån på dem. Här
            finns en ganska entydig forskning som pekar på att nedsättningar
            av sociala avgifter inte är ett särskilt effektivt sätt att få
            upp sysselsättningen.
          </note>
          <note type="speaker">
            Anf . 77 OLOF LAVESSON (M):
          </note>
          <note>
            Herr talman ! Jag fick fortfarande inte riktigt svar på min fråga
            hur finansministern ser på kopplingen och om hon delar framtidsministerns
            synsätt att skatten på arbete behöver sänkas.
          </note>
          <note>
            Det förvånar mig lite grann, för jag har tidigare hört finansministern
            uttala sig i frågan gång på gång. Jag har läst budgeten, jag har
            hört argumentationen och jag förstår finansministerns argumentation.
            Jag delar dock inte slutsatserna, och det är jag inte ensam om.
            Uppenbarligen sträcker sig tveksamheten ganska långt in i Rosenbad
            – ända till regeringens sammanträdesbord.
          </note>
          <note>
            När det handlar om effektiviteten av arbetsgivaravgifterna återkommer
            finansministern hela tiden till samma argument, nämligen att den
            förra regeringens beslut att sänka arbetsgivaravgifterna – det
            har huvudsakligen varit sänkningen för unga vi har debatterat
            – inte har gett avsedd effekt och är en ineffektiv åtgärd. Det
            tror jag inte att finansministern och jag någonsin kommer att
            bli ense om.
          </note>
          <note>
            Oavsett vad vi tycker om den tidigare alliansregeringens politik
            kan vi väl dock vara överens om att arbetsgivaravgifterna faktiskt
            har sänkts ganska mycket i Sverige den senaste tiden. Magdalena
            Andersson har även, visserligen mot sin egen vilja, tvingats lägga
            fram förslag om ytterligare sänkningar av arbetsgivaravgifterna.
            Vi kan förhoppningsvis också vara överens om att regeringen har
            aviserat kraftfulla höjningar av arbetsgivaravgifterna, även om
            jag möjligtvis kan tänka mig att finansministern hellre skulle
            välja termen ”återställande”.
          </note>
          <note>
            Oavsett vilket är de förslag om höjda arbetsgivaravgifter regeringen
            har lagt fram förenade med stora kostnader för Sveriges arbetsgivare.
            Branscher med en stor andel unga drabbas oerhört hårt. Det gäller
            hotellbranschen, restaurangbranschen, detaljhandeln, callcenterverksamhet
            och bemanningsbranschen. Det är branscher och företag som ofta
            är steget in på arbetsmarknaden för väldigt många unga – ett första
            steg mot egen försörjning och en entré till gemenskapen.
          </note>
          <note>
            Regeringens förslag innebär en ökad kostnad med ungefär 40 000–50
            000 för varje ung anställd för varje år. Har man tio anställda
            som är und er 26 år handlar det alltså om en halv miljon kronor
            som ska tas – i branscher med en redan låg lönsamhet. Någonstans
            ifrån ska ju de pengarna tas; det måste även finansministern hålla
            med om. Jag undrar lite grann varifrån finansministern tycker
            att Sveriges arbetsgivare ska ta pengar för att finansiera hennes
            kostsamma reformer. Jag har i alla fall svårt att se att det skulle
            leda till fler jobb.
          </note>
          <note>
            Finansministern är tydlig och upprepade nu återigen att en sänkning
            inte ger någon effekt på arbetslösheten. Tror hon verkligen inte
            heller att en höjning, med de kraftfullt ökade kostnader det medför,
            har någon som helst effekt? Regeringen skrev ju själv i sin budgetproposition
            i höstas att de skatteförslag som aviseras i propositionen kommer
            att bidra till att sysselsättningen och bnp:n dämpas något. Gäller
            inte detta längre?
          </note>
          <note>
            Min fråga handlade ursprungligen om vad som ska hända på längre
            sikt – i framtiden. Här finns det uppenbarligen väldigt olika
            åsikter i regering ­ en. Det hade väl varit en sak om det var
            olika mellan de olika partierna i regeringen, men nu är det ju
            mellan statsråd som båda tillhör Socialdemokraterna. Klyftan går
            inte mellan regeringspartierna, utan den går rakt igenom Socialdemokraterna.
          </note>
          <note>
            Självfallet väcker det frågor om den långsiktiga inriktningen
            på regeringens politik när man tillsätter arbetsgrupper med direktiv
            och ingångsvärden som så fundamentalt skiljer sig från de politiska
            förslag man själv lägger fram. Är det framtidsministerns siande
            om sänkta avgifter i framtiden som gäller för regeringen, eller
            är det Magdalena Anderssons kärva besked om att sådana förslag
            är ineffektiva?
          </note>
          <note>
            Jag skulle egentligen vilja rikta en ganska rak fråga till finansministern,
            herr talman. Anser Magdalena Andersson att framtidsministern har
            fel?
          </note>
          <note type="speaker">
            Anf. 78 Finansminister MAGDALENA ANDERSSON (S):
          </note>
          <note>
            Herr talman! Nu är det en rad instanser som har kommit fram till
            att nedsättningen av arbetsgivaravgiften för unga är en mycket
            dyr och ineffektiv åtgärd. Det är institutet för arbetsmarknadspolitiska
            utvärderingsstudier, Konjunkturinstitutet, Arbetsförmedlingen,
            Riksrevisionen och Finanspolitiska rådet.
          </note>
          <note>
            Det finns alltså en bred enighet bland Sveriges expertorgan om
            att det här är dyrt och ineffektivt. Jag tror att det skulle vara
            svårt att uppamma en enda ekonom som tycker att det är ett särskilt
            effektivt sätt att bekämpa arbetslösheten för ungdomar. Också
            den tidigare regeringen gjorde bedömningen att det skulle ha noll
            sysselsättningseffekt när man v ille ta bort arbetsgivaravgiften
            för 25-åringar. Det stod det i den budgetproposition där man lade
            fram förslaget. Alltså tycks inte heller den tidigare regeringen
            ha trott att detta är ett särskilt effektivt sätt att arbeta på.
          </note>
          <note>
            Det stycke Olof Lavesson läste upp i budgetpropositionen står
            där – det är korrekt – men Olof Lavesson kanske också ska läsa
            stycket efter. Man kan nämligen inte bar a titta på hur regeringen
            finansierar sina förslag, utan man måste även titta på vad pengarna
            används till. I nästa stycke står det att den samlade politiken,
            det vill säga både intäkter och utgifter, bedöms öka sysselsättningen,
            få ned arbetslösheten och öka tillväxten något.
          </note>
          <note>
            Precis som jag sa i mitt tidigare inlägg kan man inte bara titta
            på skatte ­ sidan. Man tar nämligen inte ut skatter och stoppar
            dem i fickan, utan man tar ut skatter för att använda dem till
            någonting. Man kan alltså inte bara titta på effekten av skatteintäkten,
            utan man måste även titta på effekten av vad man använder pengarna
            till.
          </note>
          <note>
            Regeringen är i ett sådant läge att det när vi tog över fanns
            mycket stora underskott i de offentliga finanserna. För att kunna
            genomföra viktiga re ­ former behöver vi därför höja skatterna.
            Det är klart att det finns ett mycket kärvt budskap i det, men
            så är det när man har 8 procents arbetslöshet och 400 000 människor
            som är arbetslösa. Vi har skolresultat som faller snab ­ bare
            än i något annat OECD-land, och vi har en långtidsarbetslöshet
            som har tredubblats. Vi har detta samtidigt som vi hade mycket
            stora underskott i de offentliga finanserna.
          </note>
          <note>
            Då krävs det att man ökar skatteintäkterna för att klara av att
            finansiera reformer som är helt nödvändiga. Det är klart att det
            är kärvt, men det är så det är när man behöver ta ansvar både
            för de offentliga finanserna och för utvecklingen i skolan och
            på arbetsmarknaden. Mot den bakgrunden är min bedömning att utrymmet
            för att sänka skatterna i närtid är mycket litet, för att inte
            säga obefintligt.
          </note>
          <note>
            Nu handlar det om att på olika sätt försöka ta ett stort ekonomiskt
            an ­ svar för statsfinanserna samtidigt som vi tar tag i de stora
            problem Sverige har. Där behöver vi gå från en finanspolitik som
            satsar på att sänka skatter ­ na till en finanspolitik som ser
            till att vi investerar i framtiden. För att lyckas med det är
            det inte skattesänkningar som ligger i den här regering ­ ens
            agenda.
          </note>
          <note type="speaker">
            Anf . 79 OLOF LAVESSON (M):
          </note>
          <note>
            Herr talman ! Finansministern säger att det inte bara handlar
            om effekten av sänkta skatter eller av intäkter utan också om
            hur man använder dem. Det är fråga om olika effekter. På samma
            sätt handlar det inte bara om effekten av en sänkning av skatterna.
            Det blir ju en annan effekt om man höjer skatterna. Det är två
            olika saker. Finanspolitiska rådet, som Magdalena Andersson hänvisar
            till, har varnat för att det kommer att leda till en minskning
            av antalet jobb om regeringens förslag genomförs.
          </note>
          <note>
            Dessutom talar vi i dag om detta som om det bara gällde skatten
            på arbete för dem som är yngre, men så är det inte. Det är fler
            grupper som drabbas kraftigt av regeringens politik, till exempel
            alla som fyllt 65 år och tycker att de fortfarande kan bidra på
            arbetsmarknaden. Här vill finansministern och regeringen återinföra
            den särskilda löneskatt som den tidigare regeringen tog bort.
            Det slår inte bara mot dem som är anställda utan också mot äldre
            företagare. Man fortsätter ofta sin anställning i egen verksamhet
            när man passerat 65 år. 72 000 personer har gjort så i Sverige,
            och med finansministerns förslag får de en direkt höjning av skatten
            på sin arbetsinsats med 5,6 procent. Jag utgår dock från att finansministern
            inte heller här ser någon effekt av förslagen.
          </note>
          <note>
            Även om jag fortfarande inte är helt nöjd med svaret – jag har
            ännu inte fått svar om skillnaderna inom regeringen – vill jag
            tacka finansministern för debatten. Det är möjligt att finansministern
            inte heller är nöjd med mina frågor och svar.
          </note>
          <note>
            Jag kände tidigare ganska stor tveksamhet till vad som gäller
            från regeringens sida, men den tveksamheten är nu undanröjd. Det
            torde stå alldeles klart för var och en som funderar över vilken
            koppling regeringen gör mellan nivån på arbetsgivaravgifter och
            tillskapandet av nya jobb att regeringen är delad. Det är glasklart.
            Å ena sidan har det ingen betydelse, för det ger ingen effekt
            vilken nivå man har på arbetsgivaravgifterna. Å andra sidan krävs
            sänkta arbetsgivaravgifter för att företag ska vilja anställa.
          </note>
          <note>
            I detta fall, som i så många andra, gäller väl att den som lever
            får se. Det får vi förmodligen göra nästa vår då framtidsministerns
            arbetsgrupper ska leverera sina resultat. Kanske finns det anledning
            för Magdalena Andersson och mig att då träffas på nytt.
          </note>
          <note>
            Jag vill än en gång tacka för debatten samt tillönska finansministern
            en god sommar.
          </note>
          <note type="speaker">
            Anf. 80 Finansminister MAGDALENA ANDERSSON (S):
          </note>
          <note>
            Herr talman! Jag vill påpeka för Olof Lavesson att Finanspolitiska
            rådet tycker att det är bra att den nedsatta arbetsgivaravgiften
            för unga tas bort. De tycker att det är ett dyrt och ineffektivt
            sätt att försöka komma åt arbetslösheten bland ungdomar. Och det
            är det. Olof Lavesson nämner en rad branscher där många ungdomar
            arbetar, men det är branscher där ungdomar arbetade även innan
            det fanns en nedsatt arbetsgivaravgift för ungdomar. Det skedde
            i lika stor utsträckning som i dag, och ungdomsarbetslösheten
            har inte sjunkit trots att man har lagt miljard efter miljard
            på reformen.
          </note>
          <note>
            Det handlar om att från regeringens sida försöka hitta mer effektiva
            metoder för att komma åt arbetslösheten bland ungdomar. Vi ser
            tydligt att arbetslösheten bland ungdomar är högst bland dem som
            inte har gymnasieutbildning. Där är arbetslösheten över 40 procent.
            Det är uppenbart att de sänkta arbetsgivaravgifterna inte har
            hjälpt den gruppen.
          </note>
          <note>
            Om problemet på arbetsmarknaden är att man inte har den utbildning
            som krävs för att kunna få sitt första jobb är det inte arbetsgivaravgifterna
            som löser det problemet. I stället behöver man få möjlighet att
            gå klart sin gymnasieutbildning. Där vill regeringen komma med
            ett utbildningskontrakt som fångar upp hela den gruppen. Alla
            ungdomar som är arbetslösa och inte har gymnasieutbildning ska
            få ett tydligt utbildningskontrakt som innebär att de kan kombinera
            en yrkesutbildning, ett yrkesprogram, med att arbeta. Det tror
            jag är ett väldigt bra sätt att få in ungdomar på arbetsmarknaden.
            Det är tråkigt att Moderaterna inte ser att det kan vara en bra
            lösning på problemet.
          </note>
          <note>
            Jag vill tacka för interpellationsdebatten och tacka för frågan,
            även om den inte var ställd till mig.
          </note>
          <note>
            Överläggningen var härmed avslutad.
          </note>
          <note>
            § 16 Svar på interpellation 2014/15:424 om friskvårdsavdrag för
            ridning
          </note>
          <note type="speaker">
            Anf. 81 Finansminister MAGDALENA ANDERSSON (S):
          </note>
          <note>
            Herr talman! Åsa Coenraads har frågat mig när jag avser att inkludera
            ridning i friskvårdsförmånen.
          </note>
          <note>
            Det grundläggande syftet med skattebefrielsen för friskvårdsförmåner
            är att ge arbetsgivare möjlighet att stimulera sina anställda
            att motionera, då det ligger i arbetsgivarens intresse att personalen
            har god hälsa. Intresset av god och jämlik hälsa delas av såväl
            samhället i stort som av den enskilda individen. Det är alltså
            fråga om personalvård och inte om ett stöd till olika närings-
            eller idrottsverksamheter.
          </note>
          <note>
            Gränsen för vilken typ av motionsutövning som ska utgöra personal
            ­ vårdsförmån, och därmed vara skattefri för anställda, innebär
            i dag att det ska vara fråga om enklare motionsidrott som kan
            utövas av i stort sett var och en. Vad som är enklare motionsidrott
            är ytterst en fråga för rätts ­ tillämpningen att avgöra. Sporter
            som kräver dyrbarare anläggningar, red ­ skap och kringutrustning
            har inte ansetts utgöra enklare slag av motion.
          </note>
          <note>
            Frågan kommer att vara föremål för beredning under mandatperioden.
            Det finns många aspekter, till exempel kring jämställdhet och
            jämlikhet, som behöver analyseras.
          </note>
          <note type="speaker">
            Anf . 82 ÅSA COENRAADS (M):
          </note>
          <note>
            Herr talman ! Jag får tacka f inansministern så mycket för svaret
            på min interpellation om att inkludera ridning i friskvårdsavdraget.
          </note>
          <note>
            Ridsporten är i dag en av våra största sporter , och antalet
            utövare ökar stadigt. Det är en bra aktivitet och en typ av friskvård
            som leder till bättre hälsa, både psykisk t och fysiskt . Sporten
            kan bedrivas i hela landet och i hela samhället, såväl i glesbygd
            som i storstad. Hästnäringen är därför viktig för hela landet
            och bidrar till den landsbygdsutveckling som alla partier har
            ans e tt vara viktig .
          </note>
          <note>
            Svensk ridsport omsätter i dag väldigt mycket pengar och är fördelad
            på över 540 ridskolor runt om i landet. På alla dessa ridskolor
            genomförs i dag över 8 miljoner timmar på hästryggen. Om sporten
            vore inkluderad i friskvårdsavdraget skulle många fler få denna
            möjlighet till ett aktivare liv. Ett aktivare och friskare liv
            gör att vi orkar mer och att sjukskrivningarna går ne d. D et
            hoppas jag att finansministern håller med om.
          </note>
          <note>
            Ridsporten har dock inte alltid sett ut som den gör i dag. B
            ranschen förändras precis som så mycket annat . Att ridsporten
            skulle ta lång tid eller kosta en massa pengar är därför felaktigt
            , och det argument som finansministern nämner i sitt svar känns
            både ålderdomligt och lite konservativt.
          </note>
          <note>
            Om jag gör en liten jämförelse med hockeyn , som är inkluderad
            i frisk ­ vårds av draget , kan jag säga att det både tar lång
            tid att få på och av sig all den utrustning som krävs för att
            utöva sporten och att utrustningen dess ­ utom är ganska dyr.
            Till en ridskola skulle man däremot kunna komma som man är . Man
            skulle kunna hoppa upp på en färdigsadlad häst, rida sina 40 minuter
            och sedan lämna ridskolan precis som när man kom dit . Utrust
            ­ ningen är så att säga inkludera d i friskvårdstimmen när man
            betalar för hästen, och det krävs inte en massa extra utrustning.
          </note>
          <note>
            Finansministern får det nästan att låta som att man behöv er
            äga en hel häst eller kanske köpa sig ett stall för att kunna
            rida lite, och så är faktiskt inte fallet.
          </note>
          <note>
            Precis som finansministern säger i sitt svar är friskvårdsavdraget
            inte ett branschstöd . D et håller jag helt med om. Men i ett
            jämställdhetsperspektiv är det konstigt att mansdominerade sporter
            ingår medan kvinnodominerade sporter inte gör det. För en feministisk
            regering borde det vara viktigt att k omma till rätta med den
            ojämställdheten i skattesystemet .
          </note>
          <note>
            Någon som tycker att ridsporten borde inkluderas i friskvårds
            av draget är finansministerns egen partisekreterare Carin Jämtin
            , som under sommarens valrörelse lovade att detta skulle hända
            om bara S ocialdemokraterna kom till makten. Nu sitter Socialdemokraterna
            vid makten , men i den budget som finansministern själv presenterat
            i kammaren finns ridsporten inte med. Inte heller står det ett
            ord om att frågan kommer att vara föremål för utredning.
          </note>
          <note>
            Om Socialdemokraternas partisekreterare har sagt att ridsporten
            ska inkluderas i friskvårdsavdraget och r egeringens folkhälso-
            och idrottsminister sagt detsamma , behöver frågan då utredas
            eller beredas vidare ? Var det bara ett tomt löfte från Socialdemokraterna,
            som så mycket annat från den regering där Socialdemokraterna ingår?
          </note>
          <note>
            Finansministern svarade tyvärr inte på den fråga som jag ställde,
            så jag ställer den igen : När kommer ridsporten att inkluderas
            i friskvårdsavdraget ?
          </note>
          <note type="speaker">
            Anf. 83 Finansminister MAGDALENA ANDERSSON (S):
          </note>
          <note>
            Herr talman! Jag vill börja med att säga att jag verkligen delar
            Åsa Coenraads syn att ridsporten är viktig eftersom många unga,
            inte minst tjejer, utövar sporten. Den är också en viktig faktor
            i en levande landsbygd. Sverige har många hästar och många utövare.
            Det gäller särskilt ridhästar men även trav- och galopphästar.
            Det betyder oerhört mycket för utveck ­ lingen av landsbygden
            och av hela landet. Dessutom skapar det en hel del sysselsättning.
          </note>
          <note>
            Jag delar också Åsa Coenraads syn att friskvårdsbidraget inte
            är ett stöd till idrotten utan ett stöd för att personalen ska
            vara frisk. Där är det viktigt att man skiljer mellan personliga
            levnadsomkostnader och friskvård. Jag tror att vi har en gemensam
            uppfattning vad gäller detta.
          </note>
          <note>
            Sedan kan man diskutera om stödet till ridsporten i kommuner
            är lämpligt och väl avvägt och hur olika kommunledningar väljer
            mellan att satsa resurser på det som mer anses vara tjejsporter
            och på det som mer anses vara killsporter. Det är också en viktig
            fråga att ta upp och diskutera.
          </note>
          <note>
            Åsa Coenraads undrar om det här är en fråga som behöver beredas.
            Svaret är ja. Det är en komplicerad gränsdragning. I den gränsdragning
            som finns i dagens lagstiftning har Skatteverket gjort bedömningen
            att rid ­ sport inte bör inkluderas. Det är, precis som Åsa Coenraads
            säger, en tjejsport som inte inkluderas. Vi ska dock påminna om
            att det finns en hel del sporter som kanske uppfattas som mer
            manliga men som heller inte inkluderas. När man tittar på listan
            över vilka sporter som inkluderas och vilka som inte inkluderas
            kan man förstå att det inte är någon alldeles lätt uppgift för
            Skatteverket att göra den listan.
          </note>
          <note>
            Men precis som alla andra saker behöver naturligtvis den här
            frågan beredas. En sak som är viktig att titta på när man gör
            det är hur man skulle kunna formulera det på ett annat sätt, samt
            naturligtvis de offentligfinansiella effekterna av en förändring.
            Det skulle kunna vara så att en vidgning av begreppet ökar de
            statsfinansiella kostnaderna. Om man vill ta ansvar för de offentliga
            finanserna måste man naturligtvis hitta ett ansvarsfullt sätt
            att finansiera en sådan utvidgning.
          </note>
          <note type="speaker">
            Anf . 84 ÅSA COENRAADS (M):
          </note>
          <note>
            Herr talman ! Jag tackar finansministern för svaret, även om
            det inte var så jättemycket till förtydligande om när detta ska
            påbörjas. Jag har inte fått något riktigt konkret svar från finansministern
            på min fråga. Jag ställde denna ganska viktiga fråga till just
            finansministern eftersom jag trodde att finansministern var den
            som var ytterst ansvarig för statens finanser och att finansministern
            kunde hjälpa till att styra vart pengarna ska gå och vad som ska
            prioriteras i regeringen.
          </note>
          <note>
            Jag trodde också att de löften som Socialdemokraterna hade utställt
            i valrörelsen var just löften och att det fanns en plan för hur
            man skulle gå till väga om man kom till makten och hur detta skulle
            finansieras under mandatperioden. Tyvärr verkar det som att regeringen
            inte riktigt var förberedd för regeringsmakten och att man heller
            inte räknat på vad löften kostar. När man lovar saker åt både
            höger och vänster blir det lite komplicerat att sammanställa hur
            mycket det ska kosta. Det är väldigt uppenbart med den här regeringen.
          </note>
          <note>
            Med en regeringspolitik som lovat allt till alla för ganska dyra
            pengar och sedan höjer kostnaderna för dem som vill dra in pengarna
            i vårt land är det svårt att få kalkylen att gå samman. Det är
            uppenbart att just häst ­ näringen kommer att få stryka på foten
            i detta sammanhang, och det är beklagligt ur många olika perspektiv.
            Det är varken konsekvent, feminis ­ tiskt eller jobbskapande.
          </note>
          <note>
            Det statliga friskvårdsavdraget är noga specificerat. Det är
            tydligt vilka idrotter som ingår och vad det är som får göras
            i dessa idrotter. Det borde därför inte vara ett problem att lägga
            till ytterligare en sport, eller för den delen flera sporter.
          </note>
          <note>
            Precis som finansministern säger är friskvårdsbidraget i grunden
            till för att arbetsgivaren ska kunna stimulera sina anställda
            till en bättre hälsa. Vilken sport som ger god hälsa borde inte
            vara statens ansvar att avgöra. Vad som borde vara statens ansvar
            är att hålla befolkningen så frisk som möjligt och att skapa fler
            jobb i landet.
          </note>
          <note>
            Att då skjuta på ett ganska enkelt beslut och begrava frågan
            i en utredning som dessutom inte är tidsatt känns lite märkligt.
            Hästsporten är kvinnodominerad och har över tid blivit styvmoderligt
            behandlad. Kommuner ­ na lägger, som finansministern sa, oftast
            pengarna på fotbollsplaner i stället för på ridhus, och nu gör
            den feministiska regeringen likadant. Man begraver en viktig kvinnofråga.
            Detta är ett hårt slag mot kvinnorna i Sverige, precis som det
            är för ridsporten i Sverige, som har en stor potential att utvecklas
            och kunna bli ännu större och på det sättet dra in mer pengar
            till statskassan.
          </note>
          <note>
            Var inte regeringens löften i valrörelsen just löften? Annars
            skulle man egentligen kunna säga precis vad som helst, för det
            spelar ingen roll när man kommer till makten. Det blir konstigt
            för oss som ska debattera här i kammaren att inte veta vad regeringen
            tycker i olika frågor eller vad den har för viljeinriktning. Det
            blir också väldigt svårt för olika branscher och näringar och
            för människor i Sverige att planera sin framtid på sikt.
          </note>
          <note>
            Hästen betyder väldigt mycket för den svenska ekonomin. Den drar
            in skatter och bidrar till högre sysselsättning i landet. Det
            trodde jag att finansministern skulle ku nna tycka var bra. Det
            här behöver inte vara en kostnad för staten, utan det skulle för
            staten kunna bli en bra inkomstkälla som också skulle kunna göra
            att vi blir friskare i Sverige. Det måste vara någonting positivt.
          </note>
          <note type="speaker">
            Anf. 85 Finansminister MAGDALENA ANDERSSON (S):
          </note>
          <note>
            Herr talman! Jag kan notera att Åsa Coenraads , liksom så många
            andra moderater i talarstolen, menar att sänkta skatter ger ökade
            inkomster. Det vore fantastiskt om det var så att det fanns en
            massa gratisluncher där ute, att det bara var att sänka skatten
            så skulle skattepengarna trilla in. Men efter åtta år av alliansstyre
            ser vi att det inte blev så. I stället står vi nu här med stora
            underskott i de offentliga finanserna.
          </note>
          <note>
            När ska vi då börja? Vi ska självklart börja bereda det här,
            men när regeringen tog över makten var det två saker som stod
            allra högst på agendan, nämligen jobben och skolan, och det är
            där regeringen har börjat sitt arbete. Det som har stått högst
            upp på min agenda har varit att hitta de åtgärder som allra effektivast
            ökar sysselsättningen och minskar arbetslösheten i Sverige samt
            de förslag som gör att vi kan bryta utvecklingen i skolan. Men
            vi kommer självklart att bereda också den här frågan för att se
            hur man kan komma vidare.
          </note>
          <note>
            Det är inte så att det är regeringen som sitter med den här listan
            och lägger till eller tar bort sporter, utan det är Skatteverket
            som utifrån hur lagstiftningen är formulerad gör en bedömning
            av vilka sporter som bör ingå respektive inte bör ingå. Då handlar
            det om att se över hur lagstiftningen är formulerad på ett mer
            övergripande plan för att hitta en riktig och lämplig avvägning.
            Det är någonting som man behöver bereda i Regeringskansliet, precis
            som annan lagstiftning, och det kommer vi självklart att göra.
          </note>
          <note>
            Genom att regeringen inte åtgärdar just den här frågan under
            de första tio månaderna efter maktskiftet får sporten stryka på
            foten, menar Åsa Coenraads . Hon säger att detta är ett hårt slag
            mot kvinnorna och mot ridsporten. Jag undrar då hur Åsa Coenraads
            skulle känneteckna de åtta år av moderatledd regering då ingenting
            gjordes åt frågan.
          </note>
          <note type="speaker">
            Anf . 86 ÅSA COENRAADS (M):
          </note>
          <note>
            Herr talman ! Finansministern säger att regeringens ambitioner
            gäller jobb och skola. Det tycker jag är jättebra. Men även här
            kommer ridsporten in. Ridsporten kan generera fler jobb och bättre
            skolresultat. Vi vet att folkhälsa och fysisk aktivitet hänger
            ihop med koncentration. Vi har en befolkning som tyvärr blir tjockare
            och tjockare och får sämre hälsa. Då är det viktigt att vi rör
            på oss så mycket som möjligt. Hästen har dokumenterade effekter,
            både på det fysiska planet och genom att man psykiskt mår bättre
            av att umgås med hästar och utöva sport inom hästnäringen på olika
            sätt.
          </note>
          <note>
            På så sätt skulle man kunna säga att en inkludering av ridsporten
            i friskvårdsbidraget skulle vara bättre både för skolan och för
            jobben i Sverige. Jag tycker att det är tråkigt att finansministern
            väljer att lägga över ansvaret på andra i stället för att ta ansvar
            för de löften som den socialdemokratiska regeringen utställt tidigare.
          </note>
          <note>
            Man har utlovat att ridningen ska ingå i friskvårdsavdraget.
            Nu låter finansministern som att det inte är regeringens uppgift
            att inkludera olika sporter eller att göra en bedömning av vad
            som ska ingå eller inte. Men det var faktiskt inte det man utlovade
            i valrörelsen. Det är heller inte det som finansministerns kollegor
            har utlovat här i kammaren.
          </note>
          <note>
            Det ä r viktigt att göra en utredning så att det blir rätt från
            början. Det håller jag med om. Jag noterar att både finansministern
            och jag tycker att den här frågan är viktig, och det är glädjande.
            Men det som skiljer finansministern och mig åt är ” näret ”. I
            finansministerns svar säger hon att det här ska beredas. Min fråga
            handlar om när det ska börja beredas i Regeringskansliet. På den
            frågan är finansministern mig svaret skyldig.
          </note>
          <note>
            Jag tackar så mycket för debatten och önskar finansministern
            en trevlig sommar!
          </note>
          <note type="speaker">
            Anf. 87 Finansminister MAGDALENA ANDERSSON (S):
          </note>
          <note>
            Herr talman! Åsa Coenraads undrade när det kommer att börja beredas.
            Det kommer självklart att börja beredas under mandatperioden.
            Som jag sa i mitt tidigare inlägg är det jobb och skola som jag
            börjat arbeta med. Jag tror inte att skolresultaten blir bättre
            av friskvårdsavdraget eftersom det går till personer som har anställning.
          </note>
          <note>
            Däremot är ridsporten, precis som Åsa Coenraads säger, en viktig
            sport för att främja hälsan i Sverige. Många och inte minst unga
            tjejer mår allra bäst när de är i stallet. Här är det viktigt
            att den möjligheten finns kvar för unga tjejer och att det finns
            goda möjligheter för unga tjejer att hänga i stallet. Vi vet att
            det är viktigt inte minst bland unga tjejer som kanske inte mår
            så bra alla dagar i skolan. Här har kommuner och de kommunledning
            ­ ar vi har runt om i Sverige ett viktigt ansvar för att prioritera
            tjejers sporter lika högt som de prioriterar killars sporter.
          </note>
          <note>
            Jag noterar Åsa Coenraads otålighet i frågan. Jag uppskattar
            Åsa Coenraads otålighet i frågan. Men det går ändå inte att låta
            bli att ställa otåligheten i frågan som Åsa Coenraads har just
            nu mot de åtta år som hennes eget parti ledde Finansdepartementet
            och inte gjorde någonting. När Åsa Coenraads nu kallar det ett
            hårt slag mot kvinnorna och ridsporten måste det ställas i relation
            till det moderatledda Finansdepartementet som inte gjorde någonting
            i frågan under åtta år.
          </note>
          <note>
            Överläggningen var härmed avslutad.
          </note>
          <note>
            § 17 Svar på interpellation 2014/15:450 om regeringens brutna
            vallöfte om ROT-avdraget
          </note>
          <note type="speaker">
            Anf. 88 Finansminister MAGDALENA ANDERSSON (S):
          </note>
          <note>
            Herr talman! Jan Ericson har frågat mig om förslaget att sänka
            subventionsgraden för ROT-avdraget.
          </note>
          <note>
            ROT-avdraget infördes 2009, och kostnaderna för avdraget uppgick
            det året till 9,6 miljarder kronor. Sedan dess har användandet,
            och därmed kostnaderna, ökat kraftigt i omfattning. Skatteverket
            uppskattar att det för 2014 betalats ut nästan 17 miljarder kronor
            i ROT-avdrag.
          </note>
          <note>
            Samtidigt ser vi stora underskott i statens finanser efter den
            förra regeringens mandatperioder. Vi vill begränsa nuvarande subvention
            av renovering, om- och tillbyggnation och använda pengarna som
            frigörs för att bland annat öka byggandet av nya bostäder. Bara
            under 2014 ökade kostnaderna med ungefär 2,2 miljarder kronor.
            Behovet av nyproduktion av framför allt mindre lägenheter är stort.
            Den föreslagna subventionsgraden på 30 procent är i enlighet med
            vad som gällt för tidigare ROT-avdrag.
          </note>
          <note>
            Skatteverket har undersökt hur ett slopande av ROT-avdraget skulle
            kunna påverka svartarbetet och funnit en begränsad effekt. Det
            gör att påverkan på svartarbete kan antas vara ännu mindre av
            ett begränsat ROT-avdrag.
          </note>
          <note type="speaker">
            Anf . 89 JAN ERICSON (M):
          </note>
          <note>
            Herr talman ! Jag vill börja med att konstatera att det gått
            två månader sedan jag lämnade in min interpellation och över en
            månad sedan sista svarsdagen inföll. Två månaders svarstid känns
            inte helt okej. Jag kan kon ­ statera att finansministerns svarstider
            blir allt längre för varje interpella ­ tion.
          </note>
          <note>
            Jag vet inte heller om jag riktigt kan tacka finansministern
            för svaret på det sätt som man normalt brukar göra i kammaren.
            Tyvärr fick jag inget svar på min fråga över huvud taget. Jag
            fick ett försvarstal för det försämrade ROT-avdraget, vilket jag
            tänker bemöta i nästa inlägg. Min fråga var vilka ytterligare
            vallöften finansministern avser att bryta de kommande åren. Den
            frågan besvaras inte alls.
          </note>
          <note>
            Att hålla vallöften är inte något man kan göra lite grann när
            man vill. Vallöften är ofta det som avgör hur väljarna röstar.
            Om väljarna hade vetat före valet att ROT-avdraget skulle försämras
            och att bensinskatten skulle höjas efter valet så hade troligen
            en del väljare röstat annorlunda. Det den nuvarande regeringen
            gjort är därmed att lura till sig regeringsmakten med falska löften.
            Det är allvarligt i en demokrati att väljarna inte kan lita på
            sina politiker. Det är kanske därför som det till exempel står
            i Expressen att 82 procent av väljarna ansåg att vårbudgeten är
            en katastrof. Det är ganska rejäla reaktioner.
          </note>
          <note>
            De utvärderingar som gjordes under Alliansen s regeringstid visade
            att vi var bra på att hålla våra vallöften, och vi gjorde det
            på alla större och viktigare politikområden. Det fanns undantag.
            Det var ofta när EU-regler förhindrade någon ny idé och vi fick
            pröva nya vägar. Jag är stolt över att den moderatledda alliansregeringen
            höll sina löften. Magdalena Andersson kan inte vara lika stolt
            över sin regering.
          </note>
          <note>
            Det finns ett klassiskt uttalande från en tidigare socialdemokratisk
            riksdagsledamot som heter Lennart Nilss on. Han konstaterade en
            gång : Folk uppfattar vallöften som löften. Det är ett problem
            för oss. Frågan är om Socialdemokraterna har samma slarviga syn
            på vallöften i dag som de hade då.
          </note>
          <note>
            Faktum är att dåvarande S-ministern Ingela Thalén var ärligare
            med sina bevingade ord från 1990. Hon sa: Det är ett löfte att
            det är en målsättning som vi lovar att ha som mål att arbeta för.
            Det var ganska ärligt. Hon vågade inte ställa ut några större
            vallöften. Det kanske är något för finansministern att ta efter
            i kommande valrörelse.
          </note>
          <note>
            Herr talman! Bakgrunden till min fråga var att denna regering
            uppvisar en strid ström av brutna vallöften. Bara inom finansministerns
            eget ansvarsområde finns flera exempel. Förutom det försämrade
            ROT-avdraget handlar det om synen på överskottsmålet och höjningen
            av bensinskatten. I förra interpellationen från Åsa Coenraads
            hittade vi ytterligare ett vallöfte som man bröt, nämligen friskvårdsavdrag
            för ridning. Det finns fler.
          </note>
          <note>
            Gemensamt för dessa förslag är att de återspeglar en närmast
            desperat jakt på pengar för att kunna genomföra olika bidragshöjningar
            som man lovade under valrörelsen utan att ha någon finansiering.
            Men det kostar också att bygga sitt regeringsinnehav på Miljöpartiets
            och Vänsterpartiets stöd. Det är inga billiga fläskben Socialdemokraterna
            måste betala till dessa två ibland ganska extrema partier.
          </note>
          <note>
            En regering som inte förbereder sig är oförberedd, som vår tidigare
            statsminister ofta konstaterade under valrörelsen. Exakt så blev
            det, och det kostar! Med tanke på detta och andra ministrars yviga
            löften om både det ena och det andra finns en uppenbar risk att
            finansministerns numera tomma lada behöver ytterligare påfyllning.
            Det är som alltid vi skattebetalare som får betala notan.
          </note>
          <note>
            Berätta nu för mig och svenska folket, Magdalena Andersson: Vilka
            ytterligare vallöften avser regeringen att bryta?
          </note>
          <note type="speaker">
            Anf. 90 Finansminister MAGDALENA ANDERSSON (S):
          </note>
          <note>
            Herr talman! Jan Ericson talar om vallöften och tycker att den
            tidigare alliansregeringen var fantastisk på att uppfylla sina
            vallöften.
          </note>
          <note>
            Berätta gärna var någonstans i valmanifesten det stod att man
            önskade sig en ökad arbetslöshet, att skolresultaten skulle falla
            snabbare än i något annat jämförbart land eller att underskotten
            i statsfinanserna skulle vara så stora att svenska folket lånar
            10 miljarder i timmen.
          </note>
          <note>
            Det är på det mer övergripande planet. Vi kan ta de mer konkreta
            sak ­ erna. Var någonstans i Alliansens valmanifest eller Moderaternas
            valmanifest stod det att bensinskatten skulle höjas innan man
            höjde bensinskatten? Var någonstans stod det att man skulle sänka
            skatten på lånade pengar? Eller stod det tvärtom i Alliansens
            valmanifest 2010 att man bara skulle genomföra det femte jobbskatteavdraget
            och en höjning av brytpunkten om man kunde säkra överskott?
          </note>
          <note>
            Hur var det nu med överskottsmålet, som Moderaterna i valrörelsen
            dyrt och heligt lovade skulle nås till 2018? Nu efter valet har
            man skjutit fram datumet, och inte bara det. Därutöver har man
            i sin budgetmotion luftfinansierat med Monopolpengar två av tre
            finansieringskronor.
          </note>
          <note>
            Det regeringen nu gör med vårpropositionen är att vi börjar leverera
            på våra vallöften. Vi var tydliga med att vi ville satsa resurser
            på skolan för att vända utvecklingen i skolan. Vi vill införa
            90-dagarsgaranti för ungdomar. Där tar vi de första viktiga stegen.
          </note>
          <note>
            Vi tar viktiga steg för att öka järnvägsunderhållet och för att
            öka möjligheterna för ungdomar att få en utbildning i stället
            för att gå långtidsarbetslösa. Vi bygger ut komvux och yrkesvux
            . Vi satsar mer på klimatinvesteringar. Vi höjer taket i a-kassan
            och genomför en rad andra åtgärder som vi lovade i valrörelsen.
          </note>
          <note>
            Vi börjar med den här budgeten att leverera på våra vallöften.
            Det kommer vi att fortsätta att göra under mandatperioden.
          </note>
          <note type="speaker">
            Anf . 91 JAN ERICSON (M):
          </note>
          <note>
            Herr talman ! Finansministern räknar upp ett antal saker som
            hon menar att vi inte lovade i vårt valmanifest . Nej, Magdalena
            Andersson, vi lovade inte i vårt valmanifest att Europa skulle
            drabbas av den djupaste finansiella krisen i modern tid. Det var
            lite svårt att veta det två år innan det hände. Det är klart att
            det hade betydelse både för arbetslösheten och för statsfinanserna.
          </note>
          <note>
            Men det vi gjorde var att vi prioriterade klokt under krisen,
            vilket många har gett regeringen beröm för. Vi såg till exempel
            till att kommunerna fick kraftiga tillskott; annars hade vi nog
            sett mycket allvarligare effekter av krisen. Vi klarade Sverige
            väldigt bra genom krisen, och det är jag stolt över att vi gjorde.
          </note>
          <note>
            Vad gäller bensinskatten sprider Socialdemokraterna och Magdalena
            Andersson en myt när de påstår att vi lovade att vi inte skulle
            höja några bensinskatter inför valet 2006. Det finns inga sådana
            löften. I Alliansens gemensamma valmanifest nämns inte bensinskatten
            över huvud taget. Vi bröt alltså inte mot något vallöfte när vi
            höjde den.
          </note>
          <note>
            Herr talman! I själva sakfrågan om ROT-avdraget, som jag tänkte
            gå in lite på nu, åberopar finansministern bara sin egen tidigare
            arbetsgivares, Skatteverkets, remissyttrande. Hon bortser helt
            från alla de tunga remissinstanser som pekar i motsatt riktning
            och riktar hård kritik mot förslaget.
          </note>
          <note>
            Skatteverket har visserligen sagt att en minskning eller ett
            slopande av ROT-avdraget skulle få en begränsad effekt på svartjobben,
            men en begränsad effekt innebär ju inte att det inte blir någon
            effekt alls. Både Eko ­ brottsmyndigheten och Ekonomistyrningsverket
            är betydligt mer oroade och varnar för ökat svartarbete.
          </note>
          <note>
            Lönsamheten för svartarbete blir bättre, och det finns en uppenbar
            risk att detta ökar, skriver till exempel Ekonomistyrningsverket.
            Ekobrottsmyndigheten skriver att det finns risk att svartarbetet
            kommer att öka i väsentlig mån och därigenom den ekonomiska brottsligheten.
            Det är två helt andra inspel i frågan än det som Skatteverket
            har gjort.
          </note>
          <note>
            Det är också intressant att läsa vad Ekonomistyrningsverket skriver
            om hur statskassan faktiskt tjänar på ROT-avdraget när man även
            räknar in den framtida skatten på den kapitalvinst som uppstår
            till följd av den värdehöjande förbättringen av bostaden.
          </note>
          <note>
            Man beräknar att år 2014 uppgick skattereduktionen för ROT-arbete
            mycket riktigt till nära 17 miljarder kronor. Men staten fick
            direkt tillbaka 14,6 miljarder till följd av de direkta skatterna
            kopplade till det utförda arbetet. Det var inte någon minuspost
            på 17 miljarder, som finansministern påstår. Om man räknar med
            den framtida skatten på kapitalvinst till följd av att man har
            förbättrat sin fastighet och får antingen högre värde eller mindre
            förbättringskostnader som minskar vinsten, och om man har gjort
            saker på sin fastighet som annars kanske aldrig skulle ha gjorts
            uppgår skatteintäkterna enligt Ekonomistyrningsverket till 22
            miljarder. Det är alltså en vinst för statskassan på 5,2 miljarder.
          </note>
          <note>
            Jag undrar igen: Varför vill finansministern försämra en reform
            som såväl uppskattas av hushållen och skapar fler arbetstillfällen
            som minskar svartjobben och går plus ekonomiskt för staten – trots
            att hon före valet lovade tvärtom?
          </note>
          <note>
            Det är inte bara ett vallöftesbrott. Jag tycker att det är dumt
            – dumt på riktigt!
          </note>
          <note type="speaker">
            Anf. 92 Finansminister MAGDALENA ANDERSSON (S):
          </note>
          <note>
            Herr talman! Det är bra att Jan Ericson tycker att man ska prioritera
            utifrån förutsättningar. Jag antar att Jan Ericson då också tycker
            att när verkligheten förändras är det viktigt att man anpassar
            politiken. Kostnaden för ROT-avdragen ökade med 2 miljarder bara
            under 2014. Om man i ett sådant läge vill ta ansvar för de offentliga
            finanserna är det också viktigt att man försöker stoppa denna
            kostnadsutveckling. Det är precis det regeringen försöker göra.
          </note>
          <note>
            I valmanifestet 2010 för Moderaterna stod det tydligt att man
            inte skulle sänka skatten och genomföra ett femte jobbskatteavdrag
            om man inte kunde säkra överskott. Men det var inget överskott
            2014 när man sänkte skatten med lånade pengar. Det var ett underskott
            – ett underskott på 74 miljarder kronor. Det utökades av att man
            sänkte skatten trots att man inte hade säkrat överskott.
          </note>
          <note>
            Det är svårt att se hur logiken hänger ihop med det som stod
            i valmanifestet. Eller handlar också detta om att prioritera utifrån
            förutsättningar? Ni lovade också i valrörelsen att ni skulle säkerställa
            att överskottsmålet skulle nås till 2018. Där har ni ändrat er.
            Är det ett vallöftesbrott eller inte?
          </note>
          <note>
            Det är svårt att hävda att ROT-avdraget skulle vara självfinansierande.
            När vi gör beräkningar på Finansdepartementet finns det ingenting
            som tyder på att detta på något sätt skulle kunna vara självfinansierande.
            Jag vet att det är en dröm hos många moderater att man ska kunna
            sänka skatten och att det är gratis att göra det. Men tyvärr är
            inte ROT-avdraget någon gratislunch. Det kostar skattebetalarna
            pengar – mycket pengar. Det kostar också skattebetalarna en ökande
            andel av våra gemensamma utgifter, och det är en kostnad som har
            ökat år för år. Bara under 2014 ökade den med 2 miljarder. Om
            man vill ta ansvar för de offentliga finanserna måste man också
            se till att stoppa områden där utgifterna ökar på det här sättet.
          </note>
          <note type="speaker">
            Anf . 93 JAN ERICSON (M):
          </note>
          <note>
            Herr talman ! Finansministern säger att verkligheten förändrades.
            Jag undrar vad det är för verklighet som har förändrats sedan
            valrörelsen fram till i dag när det gäller ROT-avdraget. Fler
            människor använder ROT-avdraget, och det har långsamt ökat hela
            tiden. Det är ingen nyhet; så har det sett ut hela tiden. Det
            gäller även RUT-sektorn och HUS-avdragen i övrigt.
          </note>
          <note>
            Vad gör det om fler människor använder ROT-avdraget om det samtidigt
            medför att vi får fler arbetstillfällen, mindre svartjobb och
            ökade skatteintäkter till statskassan i den andra änden? Vad är
            problemet? Finansministern borde tvärtom tycka att det är jättebra
            att det är fler som använder ROT-avdraget eftersom nästan alla
            pengar kommer tillbaka direkt och den lilla mellanskillnaden med
            god marginal täcks av att man får in mer kapitalskatt i framtiden
            när människor får bättre värden på sina fastigheter när de säljer
            dem. Jag har svårt att se problemet.
          </note>
          <note>
            Jag konstaterar att finansministern underkänner sin egen myndighet,
            Ekonomistyrningsverket, som hävdar att detta går med plus. Magdalena
            Andersson säger att det inte finns någon möjlighet att det kan
            vara så. Jag undrar om finansministern över huvud taget talar
            med Ekonomistyrningsverket. Har ni någon dialog i frågan? Jag
            tycker att det är märkligt att en statlig myndighet fullständigt
            underkänns av finansministern.
          </note>
          <note>
            Under Alliansens regeringstid sänkte vi skatterna, och samtidigt
            ökade skatteintäkterna kraftigt. Det är ingen konstighet; det
            är ganska självklart. Om man sänker skatten så att fler människor
            kommer i arbete är det fler människor som betalar skatt. Var och
            en betalar lite mindre per man, men totalt sett får man in mer
            pengar. Det är detta som är den kloka ekvationen, vilket finansminister
            Magdalena Andersson tyvärr aldrig kommer att medge. Men det är
            faktiskt sanningen.
          </note>
          <note type="speaker">
            Anf. 94 Finansminister MAGDALENA ANDERSSON (S):
          </note>
          <note>
            Herr talman! Jan Ericson sa tidigare att eftersom bensinskatten
            inte nämndes i Alliansens valmanifest var det inget löftesbrott
            att höja den. Sedan säger han att det faktum att vi nu ändrar
            ROT-avdraget och tar ansvar för den kostnadsutveckling som har
            varit med den är ett löftesbrott. Men det stod ingenting om ROT-avdraget
            i Socialdemokraternas valmanifest. Enligt den logik som Jan Ericson
            har bör han därför inte längre kalla ROT-förändringen för ett
            löftesbrott – i alla fall inte om det ska gälla samma regler för
            moderater som för socialdemokrater.
          </note>
          <note>
            Jan Ericson är helt övertygad om att ROT-avdraget är fullt självfinansierande.
            Det är inte den bedömning som Finansdepartementet gör i de beräkningar
            som vi gör av ROT-avdraget. Det har en kostnad, liksom andra skattesänkningar.
          </note>
          <note>
            Om det nu är så som i Jan Ericsons önskedrömmar – att skattesänkningar
            ger ökade skatteintäkter – återstår naturligtvis den fråga som
            är mycket retorisk: Varför går Moderaterna inte fram i sina motioner
            med ytterligare stora skattesänkningar? Det måste ju vara så att
            Jan Ericson inte har stöd för den tanken ens i sitt eget parti.
          </note>
          <note>
            Överläggningen var härmed avslutad.
          </note>
          <note>
            § 18 Svar på interpellation 2014/15:451 om arbetsgivaravgifterna
            för unga
          </note>
          <note type="speaker">
            Anf. 95 Finansminister MAGDALENA ANDERSSON (S):
          </note>
          <note>
            Herr talman! Aron Modig har frågat mig på vilket sätt en höjning
            av arbetsgivaravgifterna för unga förbättrar möjligheten för företag
            att växa och anställa samt hur ungas möjligheter att komma in
            på arbetsmarknaden påverkas. Vidare undrar han om jag är beredd
            att göra en förnyad analys av effekterna av en höjning av arbetsgivaravgifterna.
          </note>
          <note>
            Efter den förra regeringens mandatperioder ser vi stora underskott
            i statens finanser samt en hög arbetslöshet, i synnerhet bland
            unga. Sverige har i dag en högre ungdomsarbetslöshet än många
            jämförbara länder. De nedsatta socialavgifterna för unga, som
            den borgerliga regeringen införde i syfte att sänka ungdomsarbetslösheten,
            har helt enkelt inte fått avsedd effekt. För att kunna genomföra
            angelägna satsningar i syfte att öka sysselsättningen slopas nedsättningen.
          </note>
          <note>
            Resultaten i IFAU:s utvärdering av de nedsatta socialavgifterna
            för unga indikerar att nedsättningen är en ineffektiv åtgärd som
            inte har haft någon sysselsättningseffekt alls för grupper av
            unga med svag anknytning till arbetsmarknaden. De unga som är
            i störst behov av stöd tycks alltså inte ha hjälpts alls av en
            åtgärd som kostar omkring 20 miljarder kronor årligen. Uppenbarligen
            har inte företagens möjligheter eller vilja att anställa unga
            ökat i den omfattning som den förra regeringen hoppades på.
          </note>
          <note>
            Finanspolitiska rådet, Riksrevisionen, Ekonomistyrningsverket
            och Arbetsförmedlingen instämmer i bedömningen att de nedsatta
            socialavgifterna för unga är en ineffektiv åtgärd för att skapa
            sysselsättning.
          </note>
          <note>
            För att öka sysselsättningen bland unga måste nu insatserna på
            ett mer effektivt sätt riktas mot unga i behov av stöd. Regeringen
            bedömer att viktiga orsaker till många ungas problem på arbetsmarknaden
            är brister i utbildningssystemet och deras anknytning till arbetsmarknaden.
            Vi har därför i vårändringsbudgeten föreslagit bland annat ökade
            satsningar på skolan, fler utbildningsplatser på komvux , yrkesskola,
            universitet och folkhögskola samt införande av utbildningskontrakt
            och traineejobb.
          </note>
          <note>
            Jag ser ingen anledning att i dagsläget göra en förnyad analys
            av effekterna av de nedsatta socialavgifterna för unga. Analyser
            och utvärderingar från oberoende aktörer indikerar samstämmigt
            att detta är en dyr och ineffektiv åtgärd.
          </note>
          <note type="speaker">
            Anf. 96 ARON MODIG (KD):
          </note>
          <note>
            Herr talman! Jag vill börja med att tacka finansministern för
            svaret.
          </note>
          <note>
            Även jag känner förstås till slutsatsen i IFAU:s rapport från
            2013. Men den säger inte att sänkningen av arbetsgivaravgifterna
            för unga inte har haft någon effekt. Den har, enligt rapporten,
            skapat 6 000–10 000 nya jobb. Jag vet också att Finanspolitiska
            rådet hänvisar till den studien i den rapport som de presenterade
            häromveckan, i vilken rådet alltså inte väljer att avråda regeringen
            från att genomföra höjningen.
          </note>
          <note>
            Av detta kan man dock inte, som finansministern gör i sitt svar,
            dra slutsatsen att sänkningen inte har fått avsedd effekt. Den
            har definitivt bidragit och lett till fler jobb, som har kommit
            vissa unga till del. Och den förhindrade med största sannolikhet
            att andra unga blev av med sina jobb då Sverige och övriga världen
            gick igenom en djup lågkonjunktur.
          </note>
          <note>
            Det är dock inte det som jag frågar efter i min interpellation.
            Jag är nyfiken på hur den kraftiga skattehöjning som regeringen
            vill genomföra dels förbättrar möjligheten för företag att växa
            och anställa, dels underlättar just ungas möjlighet att få in
            en fot och få fäste på arbetsmarknaden.
          </note>
          <note>
            Herr talman! Regeringen höjer skatten på jobb och företagande
            med 18 miljarder. Även om finansministern menar att sänkningen
            ska ses som en ineffektiv åtgärd har den ändå haft en positiv
            effekt i en svår ekonomisk tid. Nu ska reformen tas bort. Då lär
            den i hederlighetens namn få åtminstone motsvarande negativa effekt.
            Mycket talar för att den negativa effekten nu snarare kommer att
            bli större än den positiva effekten var då man gjorde nedsättningen.
            Det beror helt enkelt på att näringslivet, på grund av den hårda
            internationella konkurrensen och digitaliseringen, inte kan kompensera
            kostnadsökningarna med prishöjningar. Samtidigt är det inte heller
            möjligt att sänka lönerna när de sammantagna lönekostnaderna ökar.
          </note>
          <note>
            Svenskt Näringsliv har räknat på att så många som drygt 18 000
            helårsarbeten kan vara i fara om regeringen driver igenom sin
            plan. Svensk Handel räknar samtidigt med kostnadsökningar för
            handeln på omkring 3 ½ miljard kronor. Det motsvarar kostnaden
            för drygt 11 000 heltidsjobb, enbart inom handeln.
          </note>
          <note>
            Herr talman! Det blir mycket siffror, men det är viktigt att
            komma ihåg att det här inte bara är siffror. Bakom var och en
            av dem finns det en ung människa som strax står utan jobb.
          </note>
          <note>
            Hur förbättrar regeringens förslag om höjda arbetsgivaravgifter
            möjligheten för företag att växa och anställa? Och hur stärker
            det ungas ställning på arbetsmarknaden?
          </note>
          <note type="speaker">
            Anf. 97 ROLAND UTBULT (KD):
          </note>
          <note>
            Herr talman! Jag vill tacka finansministern för svaret på interpella
            ­ tionen. Tack också till Aron Modig för interpellationen!
          </note>
          <note>
            Det har riktats kritik mo t den sänkta arbetsgivaravgiften för
            unga; den är inte tillräckligt träffsäker. Det var också anledningen
            till att Alliansen gjorde om förslaget och lade fram ett nytt
            med sänkta arbetsgivaravgifter ned till drygt 10 procent och då
            upp till 23 år.
          </note>
          <note>
            Socialdemokraterna gick till val på att ta bort ungdomsrabatten
            i två steg. Men efter budgetnederlaget före jul måste regeringen
            genomföra Alliansens förslag och sänka arbetsgivaravgifterna för
            de yngre. Det lagförslaget trädde i kraft den 1 maj i år. Men
            i ändringspropositionen tas det här bort, och man räknar med att
            stegvi s höja arbetsgivaravgiften igen till normal nivå. Det sker
            i ett första steg från den 1 augusti.
          </note>
          <note>
            Regeringen har alltså bestämt sig. Socialavgifterna för unga
            ska höjas till den nivå som gäller för alla arbetstagare. Vägen
            är utstakad. Och jag tror att beslutet i december sågs mer som
            ett paustecken i det partitur som vår finansminister Magdalena
            Andersson dirigerar.
          </note>
          <note>
            Regeringen ondgjorde sig till och med över att vi i oppositionen
            satte käppar i hjulet genom att ha fräckheten att hävda vårt eget
            förslag, som vi förstås tror är både rätt och riktigt för att
            få fler ungdomar i arbete. Vänsterregeringen ville att oppositionen
            skulle lägga sitt förslag åt sidan, trots dess demokratiska legitimitet,
            eftersom vänsterregeringen ändå skulle återkomma med sin höjning
            av arbetsgivaravgiften för unga. Det är ett mycket märkligt resonemang.
          </note>
          <note>
            Vad säger då branschen om det som regeringen snart genomför?
            Aron Modig har varit inne på några siffor och konsekvenser. För
            telefonförsäljnings- och kundtjänstföretagen, där nära hälften
            av de uppåt 200 000 anställda är ungdomar, innebär vänsterregeringens
            förslag kostnadsökningar på 2 000–3 000 kronor i månaden per ung
            anställd. De räknar med upp till 5 000 färre arbetstillfällen
            som en direkt konsekvens av höjningen.
          </note>
          <note>
            På Ica arbetar 25 000 unga. I interpellationen har Aron Modig
            ett exempel från Ica Maxi i Alingsås. Men totalt är det alltså
            25 000, och hälften av butiksmedarbetarna är under 25 år. En Icahandlare
            säger att ungdomsrabatten har gjort butiksägarna mer benägna att
            utforska nya idéer och affärsmöjligheter, till exempel bemannade
            diskar. Den personen säger : ”Nu kommer vi att tänka till på ett
            helt annat sätt innan vi anställer. Vi blir mindre kreativa och
            konsoliderar i stället mer.”
          </note>
          <note>
            Inom detaljhandeln arbetar 90 000 ungdomar, cirka en femtedel
            av alla ungdomar som har ett jobb. Nära tre av tio handlare säger
            att höjda arbetsgivaravgifter för ungdomar kommer att tvinga dem
            att minska antalet anställda.
          </note>
          <note>
            Det är klart att de yngre nog får det lite svårare att få in
            en fot på arbetsmarknaden om kostnaden ändå blir densamma, oavsett
            om det gäller för en ungdom upp till 23 eller någon som är något
            äldre och mer erfaren.
          </note>
          <note type="speaker">
            Anf. 98 Finansminister MAGDALENA ANDERSSON (S):
          </note>
          <note>
            Herr talman! Jag vill inleda med synpunkter på Roland Utbults
            historieskrivning. Vi har lagt fram en proposition i enlighet
            med det budgetbeslut som gick igenom i riksdagen. Vi har också
            agerat i riksdagen på ett sådant sätt att vi regeringspartier
            har hållit oss till decemberöverenskommelsen.
          </note>
          <note>
            Däremot var det inte självklart att Alliansens önskemål var att
            krångla till det för företagen genom att de under ett års tid
            skulle ha tre olika arbetsgivaravgifter för ungdomar. Jag tyckte
            inte att det var självklart att det verkligen var allianspartiernas
            önskemål. Men nu var det allianspartiernas önskemål att göra det
            krångligt för företagen på det sättet. Och regeringen har levererat
            i enlighet med de beslut som riksdagen har fattat.
          </note>
          <note>
            Jag skulle ha svårt att stå här och argumentera om det hade skapats
            väldigt många jobb när man sänkte arbetsgivaravgiften för unga.
            Men så är det ju inte, utan det här är en åtgärd som har verkat
            år ut och år in utan att vi har sett någon effekt på ungdomsarbetslösheten.
          </note>
          <note>
            När man har en åtgärd i 20-miljardersklassen – 20 miljarder motsvarar
            40 000 anställda i offentlig sektor – som får verka år ut och
            år in, ett experiment i gigantisk skala med våra skattepengar,
            då måste man om man vill ta ansvar för statsfinanserna också fundera
            igenom om detta är ett förnuftigt sätt att använda våra gemensamma
            skattepengar.
          </note>
          <note>
            Från regeringens sida har vi kommit fram till att det här inte
            går att försvara. Vill man ta ansvar för de offentliga finanserna
            behöver man se till att vi använder våra skattepengar på effektivast
            möjliga sätt. Det här har uppenbarligen inte varit det effektivaste
            sättet.
          </note>
          <note>
            Ni talar om olika branscher där många ungdomar arbetar. Men i
            de branscherna jobbade många ungdomar även innan man sänkte arbetsgivaravgifterna,
            och de har inte blivit fler. Det har inte blivit särskilt många
            fler jobb med den här åtgärden. Vi har inte sett att arbetslösheten
            har gått tillbaka så som jag är helt övertygad om att man hade
            ambitionen att den skulle göra när man införde åtgärden. Efter
            flera års experimenterande med våra skattepengar har den inte
            haft den effekt man hoppades på, och då behöver man faktiskt göra
            någonting annat.
          </note>
          <note type="speaker">
            Anf. 99 ARON MODIG (KD):
          </note>
          <note>
            Herr talman! Naturligtvis är det, som finansministern påtalar,
            inte enbart skatteförändringar som har effekt. Det spelar roll
            även vad man lägger resurserna på i statsbudgeten, så det kan
            väl vara värt att titta lite närmare på det.
          </note>
          <note>
            När den helt slagit igenom 2017 beräknas regeringens föreslagna
            höjning, eller dubblering, av arbetsgivaravgifterna för unga innebära
            högre intäkter till staten på ungefär 18 miljarder kronor. Det
            har vi konstaterat är mycket pengar, som det alltså i stor utsträckning
            är företagen som ska stå för – 18 miljarder kronor i högre kostnader
            för att anställa unga till riktiga jobb.
          </note>
          <note>
            Precis som finansministern lyfte fram vill regeringen lägga de
            här pengarna på andra saker. I sitt svar lyfter statsrådet fram
            ett antal områden. Det är införande av rätt tveksamma satsningar
            på traineejobb och utbildningskontrakt, och det är i och för sig
            hyfsat lovvärda satsningar på skola och utbildning. Men, herr
            talman, även med den breda definition av jobbsatsning som finansministern
            använder är summan av de här satsningarna bara 6 miljarder kronor,
            alltså ungefär en tredjedel av de pengar som regeringen tar in
            på höjningen av arbetsgivaravgifterna. Resten av pengarna, de
            övriga 12 miljarderna, går till vad då? Jo, en del går till olika
            välfärdssatsningar. Men en annan del går till olika typer av bidragshöjningar,
            till exempel av a-kassan.
          </note>
          <note>
            Angående detta kan finansministern förstås återigen lyfta fram
            Finanspolitiska rådet, som i sin senaste rapport skrev att det
            finns goda argument för att höja arbetslöshetsersättningen. Den
            åsikten kan man förstås ha. Men rådet skriver samtidigt att en
            sådan höjning av a-kassan ökar arbetslösheten med uppemot 27 000
            personer. De ska då adderas till de tusentals unga som kommer
            att förlora jobbet till följd av höjningen av arbetsgivaravgifterna.
          </note>
          <note>
            Även om jag personligen tycker att det här är dåliga förslag
            må det väl vara att en regering av en annan politisk kulör vill
            driva igenom dem. Men jag tycker att man då ska vara uppriktig
            med konsekvenserna av den förda politiken och stå för dem, inte
            försöka skönmåla de skadliga reformer som föreslås och genomförs.
          </note>
          <note>
            Herr talman! Finansministerns parti gick till val på att få ned
            arbetslösheten till den lägsta nivån i EU senast år 2020. Efter
            vad arbetsmarknadsministern sagt i veckan är det lite oklart om
            detta fortfarande är ett skarpt mål. Oavsett vilket är det ju
            ingenting som regeringen genom sina reformförslag tar sikte på.
            Även detta påpekas av Finanspolitiska rådet.
          </note>
          <note>
            För att sammanfatta: Regeringen höjer skatten kraftigt på ungas
            jobb. Man lägger ungefär en tredjedel av pengarna man får in på
            det som måste betraktas som låtsasjobb och ytterligare lite på
            skolan. Men en ganska stor satsning görs även på höjda bidrag
            till människor som inte arbetar.
          </note>
          <note>
            Jag väljer därför att upprepa min fråga: Hur leder detta till
            att förutsättningarna för företag att anställa och växa stärks,
            och hur stärker detta ungas förutsättningar att komma in på arbetsmarknaden?
          </note>
          <note type="speaker">
            Anf. 100 ROLAND UTBULT (KD):
          </note>
          <note>
            Herr talman! Tack, finansministern, för svaret och kommentarerna!
          </note>
          <note>
            Finanspolitiska rådet nämne r slopandet av de lägre social avgifterna
            för ungdomar. I den kritik mot regeringen som har kommit från
            Finanspolitiska rådet, som är ganska dräpande, talar man om att
            det blir svårt för regeringen att nå målet om den lägsta arbetslösheten
            i EU till 2020. Man tar också upp att regeringen bryter mot det
            finanspolitiska ramverket och så vidare. Det är ett antal kritiska
            punkter man lyfter fram.
          </note>
          <note>
            En punkt är höjningen av taket i a-kassan oc h slopandet av de
            lägre social avgifterna för ungdomar, som enligt Finanspolitiska
            rådet i stället för att bidra till sänkt arbetslöshet kommer att
            öka antalet arbetslösa. Det är en oerhörd kritik, som borde få
            finansministern att sova dåligt på nätterna. Trots allt är det
            ju ett mål uppsatt till 2020 om att ha den lägsta arbetslösheten
            i EU. Det här skulle inte alls bidra.
          </note>
          <note>
            Jag stannar där. I övrigt ansluter jag mig till Aron Modigs synpunkter
            och de frågor som han har ställt till finansministern.
          </note>
          <note type="speaker">
            Anf. 101 Finansminister MAGDALENA ANDERSSON (S):
          </note>
          <note>
            Herr talman! Det är helt korrekt, det som Roland Utbult säger
            – Finanspolitiska rådets uppfattning är att regeringen bör föra
            en stramare finanspolitik framåt 2017 och 2018. För 2015 och 2016
            ligger bedömningarna av vad som är den mest lämpligt avvägda finanspolitiken
            väldigt nära varandra. Men sedan tycker Finanspolitiska rådet
            att man bör höja skatterna mer för att strama åt mer 2017 och
            2018.
          </note>
          <note>
            Roland Utbult tycker att detta är bekymmersamt. Då undrar jag
            naturligtvis om Kristdemokraterna avser att ytterligare höja skatterna
            och föreslå åtstramningar i ekonomin 2017 och 2018. Det är ingenting
            som man har skrivit om i sin vårmotion eller i Alliansens gemensamma
            vårmotion. Avser man att göra det? Vilka skatter avser man att
            höja? Är det någonting man ska skära ned på i välfärden eller
            kanske i försvaret eller polisen? Vad är det för förslag Kristdemokraterna
            kommer med? Eller var det där egentligen bara tomt prat?
          </note>
          <note>
            Vad gäller arbetsgivaravgifterna för ungdomar är det, precis
            som Aron Modig säger, viktigt att vi också ser vad vi använder
            pengarna till.
          </note>
          <note>
            Vi vet att i dagsläget är arbetslösheten allra högst bland ungdomar
            som inte har gymnasieutbildning. Bland dem är arbetslösheten 40
            procent. Här behöver vi verkligen ta till krafttag. Jag önskar
            att vi kunde ha en lite bredare samverkan i riksdagen om de här
            frågorna, för vi ser ju att det är oerhört viktigt för de ungdomarna
            att kunna ta sig in på arbetsmarknaden.
          </note>
          <note>
            Därför föreslår regeringen ett utbildningskontrakt – alla ungdomar
            som blir arbetslösa och inte har gymnasieutbildning ska få möjlighet
            att slutföra gymnasieutbildningen. Det är klart att om det är
            svårt för de här ungdomarna att komma in på arbetsmarknaden utan
            gymnasieutbildning i dag kommer det inte att vara lättare när
            de är i 30 ‑ , 40- eller 50-årsåldern. Det är viktigt att ungdomar
            får med sig den här basen, som är så viktig på svensk arbetsmarknad
            i dag. Vi vet också att arbetsgivarorganisationerna efterfrågar
            personer med den kompetensen.
          </note>
          <note>
            Vi vill möta varje ungdom för att kunna kombinera yrkesutbildning
            med jobb och praktik för att hitta vägen framåt för den personen.
            Men det ska inte bara vara ett erbjudande. För att man ska få
            ersättning tycker vi också att det ska vara ett tydligt krav från
            samhället att man slutför sin gymnasieutbildning.
          </note>
          <note>
            Jag har svårt att förstå varför Kristdemokraterna inte ställer
            upp bakom den idén. Tycker ni inte att det är bra att ungdomar
            ska jobba och plugga i stället för att som i dag gå långtidsarbetslösa?
          </note>
          <note type="speaker">
            Anf. 102 ARON MODIG (KD):
          </note>
          <note>
            Herr talman! För några år sedan, innan jag blev invald i Sveriges
            riksdag, var jag engagerad som ungdomspolitiker. En av de frågor
            som jag och vi drev allra hårdast var den om ungas jobb, om den
            alltför höga ungdomsarbetslösheten, som var och fortfarande är
            en skamfläck på Sverige och svensk arbetsmarknad. Vi var väldigt
            kritiska mot den dåvarande alliansregeringen, mot att den gjorde
            för lite och ofta för sent.
          </note>
          <note>
            Men problemet är nu inte längre att reger ingen gör för lite
            och för sent utan att den genomför rakt kontraproduktiva åtgärder,
            som kommer att öka den redan för höga arbetslösheten bland unga.
            Ingenting tyder nämligen på att ungas ställning på arbetsmarknaden
            i Sverige stärks när regeringen höjer arbetsgivaravgifterna kraftigt.
            Tvärtom.
          </note>
          <note>
            Vi behöver göra mer för att fler unga ska få ett jobb att gå
            till, men de nedsatta arbetsgivaravgifterna måste vara en grund
            i detta arbete, som sedan kompletteras med yt terligare jobbskapande
            åtgärder och absolut utbildning. Jag håller med finansministern
            om att för få unga i Sverige har jobb. Men vi ska göra mer åt
            detta, inte mindre. Jag kan bara beklaga att regeringen ser ut
            att stirra sig blind på det senare alternativet.
          </note>
          <note type="speaker">
            Anf. 103 Finansminister MAGDALENA ANDERSSON (S):
          </note>
          <note>
            Herr talman! Jag tackar för interpellationen. Det är viktigt
            att vi har möjlighet att debattera ungdomar och deras möjligheter
            att komma in på arbetsmarknaden. Men efter åtta år av alliansregering
            är inte bara arbetslösheten högre än då man tillträdde, utan långtidsarbetslösheten
            har tredubblats och ungdomsarbetslösheten har ökat. Inte minst
            har arbetslösheten ökat bland ungdomar som inte har gymnasieutbildning.
            Det är därför regeringen nu ser att vi behöver ändra politiken
            och att den väldigt dyra och ineffektiva skattenedsättningen,
            som har kostat skattebetalarna många miljarder kronor, tyvärr
            inte har haft effekt. När vi nu har provat det i så många år är
            det väl dags kanske även för allianspartierna att inse att detta
            inte fick den effekt som man hoppades.
          </note>
          <note>
            Nu handlar det om att hitta mer effektiva åtgärder för att få
            in ungdomar i arbete. Det gäller inte minst att bryta utvecklingen
            i skolan. Om nästa generation ska få chansen att klara sig på
            den globala marknaden måste också skolresultaten vändas. Då kan
            vi inte fortsätta den nedåtgående trend som vi har sett, där skolresultaten
            rasar snabbare än i något annat jämförbart land.
          </note>
          <note>
            Efter åtta år med alliansregering faller skolresultaten i Sverige
            snab ­ bare än i något annat land. Det är en utveckling som måste
            brytas. Det kan inte bara handa om var läraren ska stå, vad eleverna
            ska ha på sig eller om man ska ha på mobiltelefonen. Det måste
            också handla om resurser till skolan.
          </note>
          <note>
            Regeringen satsar resurser på skolan. Det är oerhört viktigt.
            Vi måste också se till att de ungdomar som har hoppat av gymnasiet
            får möjlighet att gå klart och att fler av de ungdomar som drömmer
            om en högre utbildning ska få möjligheten att få det – inte som
            under alliansregeringen när man kringskar de möjligheterna så
            att färre i varje generation får möjlighet till en högre utbildning.
          </note>
          <note>
            Tack för debatten!
          </note>
          <note>
            Överläggningen var härmed avslutad.
          </note>
          <note>
            § 19 Svar på interpellation 2014/15:463 om slopat gåvoavdrag
          </note>
          <note type="speaker">
            Anf. 104 Finansminister MAGDALENA ANDERSSON (S):
          </note>
          <note>
            Herr talman! Aron Modig har frågat mig varför jag vill slopa
            skatte ­ reduktionen för gåvor och om jag tänkt kompensera civilsamhället
            om skattereduktionen slopas.
          </note>
          <note>
            En stark och livaktig ideell sektor har stor betydelse för samhällslivet
            och demokratin. Min utgångspunkt är att säkerställa att det finns
            goda förutsättningar för en stark ideell sektor.
          </note>
          <note>
            Det är angeläget att skatter tas ut på ett sätt som främjar skattepolitikens
            främsta syfte, att finansiera den gemensamma välfärden, och också
            i övrigt är förenligt med de övergripande målen för regeringens
            ekonomiska politik.
          </note>
          <note>
            Skatterabatt för gåvor går inte ihop med inkomstskattelagens
            förbud mot avdrag för personliga levnadskostnader och ökar komplexiteten
            i skattesystemet. Konflikten med avdragsförbudet framhölls också
            vid införandet av den borgerliga regeringen. Skattepengar till
            enskilda organisationer bör inte fördelas utifrån hur de lyckas
            få enskilda bidragsgivare.
          </note>
          <note>
            Det är mot denna bakgrund som skattereduktionen för gåvor bör
            slopas.
          </note>
          <note type="speaker">
            Anf. 105 ARON MODIG (KD):
          </note>
          <note>
            Herr talman! Jag vill tacka finansministern för svaret, naturligtvis.
          </note>
          <note>
            Gåvoskatteavdraget infördes den 1 januari 2012 på initiativ av
            främst Kristdemokraterna inom alliansregeringen. Det är en reform
            som har visat sig vara en stor succé.
          </note>
          <note>
            Jag fick häromdagen tillgång till Skatteverkets siffror för 2014.
            De visar att antalet personer som använde denna avdragsmöjlighet
            under förra året uppgick till 820 000, vilket är en ökning med
            8 procent från 2013. Totalt skänkte dessa personer 1 ½ miljard
            kronor till välgörande ändamål inom ramen för avdragsrätten. Det
            var en ökning med 15 procent från 2013.
          </note>
          <note>
            Det är alltså en populär reform, och vi vet att den också har
            stort stöd bland svenska folket. I en färsk Novusmätning visar
            det sig att 65 procent av svenska folket anser att gåvoavdraget
            ska behållas eller utökas, medan bara 18 procent tycker att avdraget
            bör tas bort.
          </note>
          <note>
            Vi i Kristdemokraterna har också bett riksdagens utredningstjänst
            att ta reda på hur de största välgörenhetsorganisationerna ser
            på gåvoavdraget. Vi frågade de 15 största insamlarna i landet
            och fick svar från 13 av dem. Av dessa svarade 12 att de ansåg
            att det var viktigt att gåvoavdraget får vara kvar.
          </note>
          <note>
            Herr talman! Vi har med andra ord här en succéreform. Men för
            att motivera ett slopande av den lyfter finansministern alltså
            fram att ”skatterabatt för gåvor går inte ihop med inkomstskattelagens
            förbud mot avdrag för personliga levnadskostnader och ökar komplexiteten
            i skattesystemet”. Menar finansministern alltså på allvar att
            gåvor till ideella organisationer är att se som ”personliga levnadskostnader”?
            Handlar det alltså inte om solidaritet och medmänsklighet, inte
            om att ge till andra och att bidra till det goda?
          </note>
          <note>
            Visst gör skattereduktionen för gåvor att skattesystemet blir
            lite mer komplext. Men är det inte värt det? Och så komplext kan
            det inte vara. Det funkar ju utmärkt i andra länder. Danmark och
            Norge är två exempel , där man dessutom har möjlighet att göra
            större avdrag än man har i Sverige. Danmark styrs för övrigt också
            av en socialdemokratiskt ledd regering.
          </note>
          <note>
            Jag blir förundrad när jag hör finansministerns svar på min interpella
            ­ tion och måste helt enkelt fråga igen: Är det bra för samhället
            att männi ­ skor engagerar sig i och skänker pengar till ideella
            organisationer, eller är det dåligt? Om finansministern tycker
            att det är bra, varför vill hon då ta bort ett välfungerande system
            och de incitament som finns för att öka gi ­ vandet?
          </note>
          <note type="speaker">
            Anf. 106 ROLAND UTBULT (KD):
          </note>
          <note>
            Herr talman! Tack, finansministern, för svaret på interpellationen
            från Aron Modig!
          </note>
          <note>
            I budgetpropositionen från regeringen motiverar man det slopade
            avdraget med att ett sådant stöd ”ökar den ideella sektorns verksamheters
            beroende av enskilda personers förmåga och vilja att bidra”. Detta
            har förvånat ett antal personer som arbetar i den här verksamheten.
            Det ligger ju i sakens natur att den ideella sektorn är beroende
            av enskilda personers vilja att hjälpa till.
          </note>
          <note>
            Det är sällan man här i riksdagen så tydligt ser skillnaden i
            ideologi. För vänsterregeringen och den ideologi som finns där
            är det frågan om att ta in alla skatter och sedan fördela dem.
            Det är av tradition så.
          </note>
          <note>
            Vi kristdemokrater vill att det ges möjlighet för den enskilde
            att ge av sin inkomst och själv kunna bestämma och rikta en del
            av sin inkomst – frivilligt, naturligtvis – till en verksamhet
            som arbetar för att människor i utsatta situationer får ett bättre
            liv. När man införde det här i Norge ökade givandet med 30 procent.
          </note>
          <note>
            Aron Modig tog upp ett antal väl grundade siffror.
          </note>
          <note>
            När du ger en summa på upp till 6 000 kronor, som det handlar
            om, per år får du tillbaka på skatten. Då kan du också ge den
            summan, om du vill, till organisationen.
          </note>
          <note>
            Men det finns en klar ideologisk skillnad här. Den är väldigt
            tydlig, och den gör mig lite fundersam. Hur ser finansministern
            på värdet av ideella insatser?
          </note>
          <note>
            De här organisationerna gör en väldig samhällsnytta. De kompletterar
            den offentliga omsorgen, och det civila samhället som komplement
            är väldigt effektivt. Egentligen gör varje krona där samhällsnytta.
            Jag är förvånad om inte finansministern ser det. Det ligger i
            det gemensammas intresse att stärka det civila samhället. Och
            detta är faktiskt ett billigt sätt.
          </note>
          <note>
            Nu har jag redogjort för hur vi kristdemokrater ser på det här.
            Jag stannar där så länge.
          </note>
          <note type="speaker">
            Anf. 107 Finansminister MAGDALENA ANDERSSON (S):
          </note>
          <note>
            Herr talman! Den ideella sektorn i Sverige spelar en väldigt
            stor och viktig roll. Det sker ett fantastiskt arbete inom den
            ideella sektorn på många olika sätt. Det gäller inte minst det
            sociala arbete som ideella organisationer utför. Det är också
            därför som regeringen har jobbat oerhört hårt under våren för
            att lösa situationen med moms vid secondhandförsäljning som ideella
            föreningar genomför. Jag delar helt Roland Utbults och Aron Modigs
            syn på hur viktig den här sektorn är.
          </note>
          <note>
            Den formulering som fanns i budgetpropositionen om att man är
            beroende av enskilda personers vilja att hjälpa till tycker jag
            var olycklig. Den formuleringen finns inte i den promemoria som
            har gått ut och kommer heller inte att finnas den dag vi genomför
            den här förändringen. Det var ett olycksfall i arbetet.
          </note>
          <note>
            Roland Utbult undrar hur vi värderar ideella insatser när vi
            vill avskaffa den här skattereduktionen. Frågan är naturligtvis
            också hur Roland Utbult värderar ideella insatser. Med den här
            skattereduktionen fördelas nämligen resurser till ideella föreningar
            utifrån i vilken utsträckning man kan få privatpersoner att donera
            pengar till föreningarna. Det innebär att man med det system vi
            har i dag värderar det ideella arbetet i de organisationer som
            har förmögna bidragsgivare högre än det ideella arbetet i organisationer
            som kanske inte har lika många sponsorer som har möjlighet att
            skänka pengar och göra skatteavdrag. Är verkligen de organisationerna
            mer vär ­ da? Är det så vi ska värdera och fördela våra skattepengar?
          </note>
          <note type="speaker">
            Anf. 108 ARON MODIG (KD):
          </note>
          <note>
            Herr talman! Precis som Roland Utbult påpekade tidigare i debatten
            är det uppenbart att vi har en helt annorlunda ideologisk syn
            på det civila samhället än vad finansministern och Socialdemokraterna
            har.
          </note>
          <note>
            Ja, vi kristdemokrater tycker att det är en styrka om det civila
            samhället kan bli mer självständigt, mer beroende av privata donationer
            om man så vill. Vi tycker det. Vi tycker att själva syftet, ändamålet,
            med det civila samhället är att vara en motvikt till den offentliga
            sektorn och att vara en motvikt till näringslivet.
          </note>
          <note>
            Finansministern talar om att det skulle vara förmögna bidragsgivare.
            Det är inte så verkligheten ser ut. Det är personer som kanske
            skänker några hundralappar i månaden till välgörande ändamål,
            som tycker att det är en bra sak som gör samhället bättre. Det
            är snarare så det ser ut.
          </note>
          <note>
            Som jag sa tidigare i debatten har vi frågat de största välgörenhets
            ­ organisationerna vad de tycker om gåvoskatteavdraget.
          </note>
          <note>
            Cancerfonden skrev: Skattereduktionen är en viktig fråga för
            att vi ska ha en stark ideell sektor i Sverige.
          </note>
          <note>
            Röda Korset skrev: Det är mycket angeläget att avdragsrätten
            får behållas. Den har redan i dag en mycket positiv effekt på
            givandet i både gåvobelopp och hur många som väljer att skänka
            pengar. Intäkterna är avgörande för finansieringen av vår verksamhet.
          </note>
          <note>
            Frälsningsarmén skrev: Vi på Frälsningsarmén befarar att vi kommer
            att se en minskning i givandet om möjligheten till skattereduktion
            för gåvor tas bort.
          </note>
          <note>
            Plan Sverige skrev: Vi ser det som mycket angeläget för vår organisa
            ­ tion och för hela den ideella sektorn att behålla skatteavdraget.
          </note>
          <note>
            Stockholms Stadsmission skrev: Ja, det känns mycket angeläget,
            och vi märker också att många givare är intresserade av skattereduktionen.
            Vi befarar att givandet kommer att minska om skattereduktionen
            avskaffas.
          </note>
          <note>
            För mig är det helt oförståeligt att regeringen vill ta bort
            denna möjlighet.
          </note>
          <note type="speaker">
            Anf. 109 ROLAND UTBULT (KD):
          </note>
          <note>
            Herr talman! Det är inte så ofta vi hör en minister säga att
            man har en svag formulering i en budgetproposition. Det tycker
            jag att finansministern ska ha all heder av, liksom att man har
            arbetat hårt när det gäller momsen på secondhand. Vi behöver inte
            alltid vara motståndare till varandra, så att säga, utan ibland
            finner vi en harmoni i våra frågor.
          </note>
          <note>
            Precis som Aron Modig vänder jag mig mot att det skulle handla
            om förmögna bidragsgivare. Det finns naturligtvis sådana. De har
            säkert en väldigt stor betydelse. Det har vi sett även globalt.
            Men här handlar det om en gåva på maximalt 6 000 kronor under
            ett år och ett avdrag på 25 procent av den summan. Det tror jag
            inte handlar om särskilt förmögna människor. Men det är klart
            att man måste ha lite över för att kunna ge det.
          </note>
          <note>
            Jag och många andra i Sverige har ett fadderbarn – det kostar
            kanske 200 kronor i månaden – genom en organisation. Jag har haft
            det i sju åtta år. Jag ska inte förhäva mig på något sätt. Det
            är många i vårt land som har det. Jag har hjälpt den här killen,
            Patrik Kalanda i Uganda, lite grann med den här summan. Det handlar
            om skolgång. Han är nu fri från det som man i alla fall trodde
            var aidssmitta. Det handlar bland annat om utbildning.
          </note>
          <note>
            Vad jag vill säga är naturligtvis: Det civila samhället är ett
            komplement, och det är väldigt effektivt. Jag ber finansministern
            att se värdet av det på det sättet att man också låter personer
            komma loss i sin goda tanke om att ge.
          </note>
          <note type="speaker">
            Anf. 110 Finansminister MAGDALENA ANDERSSON (S):
          </note>
          <note>
            Herr talman! Ja, jag ser verkligen värdet av ideella organisationer.
            Det bedrivs ett väldigt viktigt arbete. Roland Utbult och Aron
            Modig tar upp en rad organisationer som bedriver ett oerhört viktigt
            arbete i Sverige.
          </note>
          <note>
            Det handlar om olika former av fadderverksamhet men också om
            viktig forskning som finansieras via ideella föreningar och ideella
            organisationer. Det är ett viktigt bidrag och komplement till
            både den offentliga sektorn och den privata sektorn. Sverige tjänar
            på att ha en stark ideell sektor. Det är bland annat därför som
            vi har arbetat hårt för att lösa frågan om momsundantaget. Jag
            måste säga att jag verkligen har uppskattat det stöd som jag har
            fått i skatteutskottet från en bred palett av partier för att
            vi från regeringens sida ska kunna lösa den här frågan. Jag har
            verkligen uppskattat det stödet och känt mig styrkt när jag har
            fått möjlighet att träffa skatteutskottet.
          </note>
          <note>
            Däremot har vi olika syn på hur vi ska fördela skattepengar.
            Roland Utbult och Aron Modig tycker att skattemedel ska fördelas
            utifrån hur framgångsrika olika föreningar är när det gäller att
            få tag på privata donatorer, medan jag tycker att det är mer lämpligt
            att använda skattepengar utifrån hur politiska församlingar fattar
            beslut.
          </note>
          <note type="speaker">
            Anf. 111 ARON MODIG (KD):
          </note>
          <note>
            Herr talman! Som jag tror har klargjorts kan skattereduktionen
            för gåvor inte ses som något annat än en stor succé. Användandet
            av reformen har ökat år för år. Svenska folket gillar den och
            vill att den åtminstone ska vara kvar i sin nuvarande form. Flera
            av våra största välgörenhetsorganisationer ser avdraget som viktigt
            för att vi ska kunna ha en fortsatt stark ideell sektor i Sverige.
            De vill utveckla avdraget snarare än att avveckla det.
          </note>
          <note>
            Även om finansministern tycker att detta gör skattesystemet mer
            komplext så funkar det alldeles utmärkt i andra länder, till exempel
            i Norge och i Danmark, där det avdragsgilla beloppet är betydligt
            högre än här i Sverige.
          </note>
          <note>
            Herr talman! Fokus i den här debatten borde vara hur vi kan utveckla
            gåvoavdraget. Kan vi också ge företag möjlighet att dra av för
            gåvor? Kan vi utöka gränsbeloppet? Kan vi inkludera fler typer
            av gåvomottagare eller ändamål?
          </note>
          <note>
            I stället framhärdar finansministern och regeringen med märkliga
            hänvisningar till att givmildhet skulle handla om personliga levnadskostnader,
            att komplexiteten i skattesystemet ökar med gåvoskatteavdraget
            och att det skulle vara ett problem så stort att man går emot
            alla dessa välgörenhetsorganisationer och väljer att ta bort avdraget.
          </note>
          <note>
            Jag måste säga att det är en minst sagt märklig syn som finansministern
            och regeringen har på det civila samhället och dess betydelse
            för Sverige. Det gäller ju också att inte bara tala i ord om hur
            viktigt detta är utan också arbeta för och i praktisk politik
            stötta civilsamhället och visa att man gör allt för att det ska
            växa och bli mer självständigt.
          </note>
          <note type="speaker">
            Anf. 112 Finansminister MAGDALENA ANDERSSON (S):
          </note>
          <note>
            Herr talman! Jag vill tacka för den här interpellationsdebatten.
            Jag vill också tacka för frågan. Jag tycker att det är väldigt
            fint att det finns ett sådant engagemang för den ideella sektorn
            i riksdagen. Jag har fått en del interpellationer kring detta
            och annat tidigare, och jag har märkt att det är många riksdagsledamöter
            som är engagerade i frågan. Det märks också när jag träffar skatteutskottet.
          </note>
          <note>
            Detta är en styrka för hela Sverige, och det är viktigt för de
            ideella organisationerna att känna detta stöd från riksdagen och
            att ledamöter från många olika partier ser det viktiga arbete
            som den ideella sektorn utför i Sverige, både på nationell och
            på lokal nivå. Det handlar om att stötta forskning, och det handlar
            om viktigt stöd till människor som bor i andra delar av världen
            där en extra resurs verkligen gör stor nytta. Det handlar ocks
            å om det viktiga sociala arbete som bedrivs på lokal nivå.
          </note>
          <note>
            Jag tror att det är en stor styrka att det finns en sådan stor
            samsyn kring vikten av den ideella sektorn.
          </note>
          <note>
            Däremot råder det inte samsyn kring just skatteavdraget. Jag
            vill påminna om att utredaren som utredde frågan avrådde från
            att införa detta avdrag. Min utgångspunkt i detta är att när vi
            fördelar skatteresurser till de ideella organisationerna bör det
            ske utifrån de beslut som fattas av politiska församlingar snarare
            än utifrån hur framgångsrika enskilda organisationer är i att
            få tag på privata sponsorer och donationer.
          </note>
          <note>
            Där har vi olika syn, men vi förenas i stödet till de ideella
            organisa ­ tio ­ nerna och det faktum att vi ser att de är viktiga
            och bedriver ett viktigt arbete.
          </note>
          <note>
            Överläggningen var härmed avslutad.
          </note>
          <note>
            § 20 Svar på interpellation 2014/15:489 om skatteförslag som
            påverkar landets pensionärer
          </note>
          <note type="speaker">
            Anf. 113 Finansminister MAGDALENA ANDERSSON (S):
          </note>
          <note>
            Herr talman! Anette Åkesson har frågat mig vilka konsekvenser
            ett återinförande av löneskatten för de äldre får för dem som
            väljer att jobba efter 65 år. Hon frågar även hur jag menar att
            höjda kostnader för att anställa personer över 65 år kommer att
            leda till fler i arbete och fler arbetade timmar.
          </note>
          <note>
            Låt mig först notera att det är anmärkningsvärt att beskriva
            föregående regerings politik som en jobbmotor med tanke på hur
            arbetslösheten utvecklades under dess mandatperioder. Därutöver
            lämnade föregående regering efter sig stora underskott i statens
            finanser. De stora skattesänkningar som den borgerliga regeringen
            genomfört i syfte at t öka sysselsättningen och minska arbetslösheten
            har helt enkelt inte fått avsedd effekt.
          </note>
          <note>
            Regeringens politik är inriktad på andra jobbskapande åtgärder
            än sänkta skatter, som i flera fall visat sig vara ineffektivt.
            För att genomföra angelägna satsningar som kan bidra till att
            öka sysselsättningen och minska arbetslösheten krävs nu att skatten
            höjs.
          </note>
          <note>
            Det är missvisande att bedöma politiken genom att enbart se till
            enskil ­ da finansieringsåtgärder. Man måste även se till vad
            pengarna kommer att användas till. En utgångspunkt för regeringens
            politik är att alla människors kompetens ska tas till vara så
            länge de vill och kan arbeta.
          </note>
          <note>
            Ny statistik visar att det främst är viljan eller den fysiska
            hälsan som avgör om man pensionerar sig, inte arbetsgivarens efterfrågan.
            För att få fler att arbeta längre måste arbetsmiljön förbättras
            och den arbetsrelaterade ohälsan förebyggas. Satsningar på högre
            kvalitet och ökad bemanning inom äldreomsorg kommer att leda till
            att fler inom äldreomsorgen orkar och vill stanna kvar längre
            i arbete och dessutom till att färr e kvinnor och män behöver
            gå ned i arbetstid för att ta hand om sina äldre anhöriga.
          </note>
          <note>
            De arbetande äldre är kraftigt skattemässigt gynnade även efter
            förslaget om återinförd särskild löneskatt, både på arbetsgivarsidan
            och på inkomstskattesidan. Därtill gör pensionssystemets utformning
            att de ekonomiska drivkrafterna för att fortsätta att arbeta efter
            65 år är starka.
          </note>
          <note type="speaker">
            Anf. 114 ANETTE ÅKESSON (M):
          </note>
          <note>
            Herr talman! Jag vill börja med att tacka finansministern för
            svaret. Nu är det ju inte så att jag är ensam om att beskriva
            alliansregeringens arbetslinje som jobbmotor. Det är tvärtom den
            gängse bilden som ges av olika exporter, både svenska och internationella.
          </note>
          <note>
            Att Magdalena Andersson konsekvent låtsas som att världen inte
            har haft en finanskris samt återkommande håller upp ett av få
            nyckeltal som inte förbättrats, nämligen arbetslösheten, är vi
            vana vid. Att Sverige 2014 bland annat hade EU:s högsta sysselsättningsgrad
            kan hon inte förneka. Det är ett gott bevis om något.
          </note>
          <note>
            Vi får lika ofta höra att Alliansen lämnade stora underskott
            samt att skattesänkningarna inte gav någon effekt. Men finansministern
            glömmer då att S i sina skuggbudgetar ville låna mer pengar till
            större utgifter, vilket hade inneburit ännu större underskott.
            Samtidigt har S accepterat samtliga fem av Alliansens jobbskatteavdrag.
            Det är extra besynnerligt om man sedan hävdar, mot den samlade
            expertisen, att det inte gett någon effekt.
          </note>
          <note>
            År 2010 presenterade en av Sveriges Kommuner och Landstings programberedningar
            en rapport om välfärdens långsiktiga finansiering. Programberedningen
            var parlamentariskt tillsatt men enades kring problembilden om
            hur framtidens utmaningar ser ut i samband med den demografiska
            utvecklingen. Det presenterades ett smörgåsbord av lösningsförslag,
            där fler arbetade timmar var ett av de mer okontroversiella.
          </note>
          <note>
            Fler arbetade timmar får man genom att börja arbeta tidigare
            efter genomförd utbildning, genom att arbeta längre, genom att
            arbeta heltid och genom att vi lyckas integrera invandrare på
            ett bättre sätt.
          </note>
          <note>
            Att förändra in- och utträdet på arbetsmarknaden kräver rejäla
            incitament, utgick man från. Alliansregeringen genomförde i praktiken
            framgångsrikt den del som riktades mot att få äldre att jobba
            längre.
          </note>
          <note>
            Lösningen låter kanske som att man fick ihop kalkylerna. Tvärtom
            fanns det vid den tidpunkten, trots relativt kraftfulla åtgärder,
            fortsatta prognostiserade gap i finansieringen på sikt.
          </note>
          <note>
            Jag upplever att frågan om demografins utmaningar har lyfts upp
            i allt fler sammanhang, inte minst i budgeten. Det tycker jag
            är positivt. Det gäller även olika förslag som syftar till att
            vi ska kunna arbeta längre, till exempel arbetsmiljöfrågor.
          </note>
          <note>
            Jag har svårt att bedöma om just ökad bemanning inom äldreomsorgen
            ger de önskade effekterna men tycker ändå att ambitionen är lovvärd.
            Dock är det viktigt att beakta att det inte är nu vi har utmaningarna,
            utan de demografiska effekterna kommer att börja märkas först
            på 2020-talet. Nu är tiden att förbereda oss och se till att arbeta
            med rätt saker på rätt sätt. Annars kommer det att bli riktigt
            tufft inom fem tio år.
          </note>
          <note>
            Jag utgår från att S och MP är medvetna om att försämrade ekonomiska
            incitament kommer att innebära att äldre personer väljer att arbeta
            mindre, även om jag inte har fått det svaret. Därför undrar jag
            fortsatt varför S och MP lägger fram förslaget om att ta bort
            moroten för äldre att arbeta. Dessa incitament har tydligt bidragit
            till att Sverige nu har EU:s snabbast växande sysselsättningsgrad
            bland personer i åldersgruppen 65 – 74 år.
          </note>
          <note>
            Frågan är viktig, inte minst då vi alla är medvetna om hur viktiga
            de extra arbetade timmarna är för finansieringen av välfärden.
          </note>
          <note type="speaker">
            Anf. 115 Finansminister MAGDALENA ANDERSSON (S):
          </note>
          <note>
            Herr talman! Anette Åkesson säger att jag hävdar att skattesänkningen
            inte har haft någon effekt. Men det jag säger är att de inte har
            haft avsedd effekt. Jag hoppas att 130 miljarder i skattesänkningar
            har haft någon effekt på sysselsättningen. Men jag hoppas att
            avsikten inte var 400 000 arbetslösa, en tredubblad långtidsarbetslöshet
            samt en ökad ungdomsarbetslöshet. Det tror jag inte.
          </note>
          <note>
            Anette Åkesson säger att vi tar bort moroten för äldre att arbeta.
            Då undrar jag i vilken värld Anette Åkesson befinner sig. Även
            med den förändring som regeringen gör finns stora incitament för
            äldre att fortsätta att arbeta. Skatten för äldre som arbetar
            kommer även i fortsättningen att vara lägre än för personer som
            är under 65 år. Det förhöjda jobbskatteavdraget för äldre finns
            kvar. Därutöver är arbetsgivaravgiften för äldre lägre även med
            förslaget. Därutöver finns starka incitament i pensionssystemet
            för äldre personer att arbeta längre. Det finns tydliga morötter.
            Jag tycker att det är svårt att beskriva regeringens förslag som
            att man tar bort moroten för äldre att arbeta.
          </note>
          <note>
            Det är viktigt att påminna om att de allra flesta studier som
            har gjorts av sänkta arbetsgivaravgifter har visat att det är
            ett dyrt och ineffektivt sätt att försöka öka sysselsättningen.
            Det gäller både unga och äldre på arbetsmarknaden.
          </note>
          <note type="speaker">
            Anf. 116 ANETTE ÅKESSON (M):
          </note>
          <note>
            Herr talman! Det var frågan om avsedd effekt. Det var lite svårt
            att kalkylera in finanskrisen. Vi hade säkert önskat oss ännu
            större effekt än vad vi fick, men med tanke på omständigheterna
            var det goda effekter.
          </note>
          <note>
            Låt mig fortsätta med liknelsen med moroten. S och MP minskar
            storleken på moroten rejält. Även om en liten bit av moroten finns
            kvar är det ändå inte så att hela moroten finns kvar.
          </note>
          <note>
            Låt mig göra en kort sammanställning. Alliansen sänkte skatten
            för pensionärer vid fem tillfällen, avskaffade den särskilda löneskatten
            och det förhöjda jobbskatteavdraget, vilket har resulterat i att
            det år 2014 arbetar 177 000 personer i åldern 65 – 74 år jämfört
            med 78 000 personer 2006.
          </note>
          <note>
            Vi är dessutom politiskt överens om att det behövs fler arbetade
            timmar för att klara framtidens välfärd. Då lägger S och MP fram
            förslaget att återinföra den så kallade silverskatten, det vill
            säga öka kostnaden för att anställa äldre. I samma veva skjuter
            S och MP upp den utlovade skattesänkningen för pensionärer på
            obestämd tid.
          </note>
          <note>
            S och MP lyckas alltså både lura pensionärerna och försämra förutsättningarna
            för finansieringen av välfärden samt även minska pensionerna.
            Pensionernas utveckling är starkt kopplad till ekonomins utveckling.
            Ju bättre det går för Sverige, desto högre blir pensionerna. Yttre
            omständigheter, till exempel globala finanskriser, kan vi enbart
            reagera på. Men att regeringen själv lägger fram politiska förslag
            som kommer att ge sänkta pensioner är ansvarslöst. Då tänker jag
            inte enbart på förslaget om återinförd löneskatt. De budgetar
            som S och MP lagt fram bidrar enligt egen utsago till färre jobb
            och lägre bnp-utveckling .
          </note>
          <note>
            Finansdepartementet, Ekonomistyrningsverket och Konjunkturinstitutet
            beskriver konsekvenserna av budgetförslaget från S och MP i negativa
            ordalag, till exempel dämpad sysselsättning, sjunkande arbetskraftsdeltagande
            och höjd jämviktsarbetslöshet. I stället vill Moderaterna sänka
            åldersgränsen för det förstärkta jobbskatteavdraget till 64 år.
            Det ökar drivkraften och motivationen för fler att arbeta längre.
          </note>
          <note>
            S och MP:s förslag att fördyra för äldre att arbeta innebär att
            färre äldre kommer att jobba. Att arbeta har flera positiva effekter
            för individen. Man ingår i ett socialt sammanhang på arbetsplatsen,
            är en i gänget och behövd, utöver att man får ett större ekonomiskt
            utrymme. Även arbetsgivarna välkomnar äldre med kompetens och
            erfarenhet på arbetsplatsen. Det är inte bara individen utan även
            arbetsgivaren och samhället som drabbas av detta förslag.
          </note>
          <note>
            Finansministern lyfter fram den viktiga poängen att man måste
            se vad pengarna används till. Det håller jag helt med om. Det
            gör att det blir ännu svårare att förstå S- MP-regeringens olika
            förslag eftersom man själv känner till att förslagen får negativa
            konsekvenser. Det vore intressant att höra finansministern berätta
            varför S och MP lägger fram flera olika förslag som man är väl
            medveten om kommer att slå mot pensionerna. Varför vill man försämra
            de ekonomiska incitament som finns för äldre som vill och kan
            arbeta och vill förbättra sina pensioner?
          </note>
          <note type="speaker">
            Anf. 117 Finansminister MAGDALENA ANDERSSON (S):
          </note>
          <note>
            Herr talman! När man lyssnar på Anette Åkesson får man lätt intrycket
            att ett samhälle utan skatter skulle vara det samhälle som har
            högst sysselsättning. Så är det dock inte. När vi tittar ut över
            världen syns det att länder som har högt skatteuttag också har
            en hög sysselsättning och hög sysselsättningsgrad.
          </note>
          <note>
            Det beror på att man inte bara kan titta på det faktum att skatter
            tas ut , utan man måste också titta på vad skatterna används till.
            Säg att det inte finns någon löneskatt för pensionärer alls, men
            sedan införs en skatt och pengarna läggs på äldreomsorgen, då
            kan det sammantaget öka sysselsättningen bland de äldre. Det finns
            möjlighet för till exempel kvinnor att arbeta i stället för att
            ta hand om sina äldre anhöriga. Det finns möjlighet för kvinnor
            att arbeta heltid i stället för att gå ned på deltid för att lägga
            tid på att ta hand om sina äldre anhöriga. Via skatteuttag kan
            ofta sysselsättningsgraden höjas, om vi tittar ut över världen.
          </note>
          <note>
            På Anette Åkesson låter det som att vi förändrar incitamenten
            för pen ­ sionärer att arbeta. Så är det inte eftersom vi inte
            ändrar det förhöjda jobb ­ skatteavdraget för de äldre. När vi
            tittar på orsaker till att personer går i pension är det vanligaste
            svaret att de inte har hälsan. De tycker att de har åldern inne
            att gå i pension , och de tycker att de inte har hälsan för att
            arbeta längre. Det stärker mig i min uppfattning att det är viktigt
            att vi arbetar förebyggande när det gäller arbetsmiljöarbetet
            och att det finns goda möjligheter i inte minst de kvinnodominerade
            yrkena att arbeta hela livet. Den satsning vi gör på äldreomsorgen
            är viktig. Det gäller inte bara att kvinnor med äldre anhöriga
            ska kunna arbeta utan också för att alla kvinnor som jobbar i
            äldreomsorgen ska ha möjlighet att och orka arbeta heltid ett
            helt långt liv.
          </note>
          <note>
            Anette Åkesson säger att vi skjuter upp skattesänkningen för
            pensio ­ närer. Det är lite magstarkt. Det var Anette Åkessons
            parti Moderaterna som tillsammans med de andra borgerliga partierna
            och Sverigedemokra ­ terna stoppade den skattesänkning regeringen
            föreslog skulle träda i kraft den 1 januari 2015, stoppade den
            bostadstilläggshöjning som vi också vill e skulle träda i kraft
            samt stoppade den förstärkning av äldreomsorgen som vi föreslog.
          </note>
          <note>
            Det var ett bra paket för Sveriges äldre vad gäller pensionärsskattesänkning,
            höjning av bostadstillägget och förstärkning av äldreomsorgen
            som Moderaterna och de andra borgerliga partierna samt Sverigedemokraterna
            stoppade i riksdagen i höstas. Nu får regeringen möjlighet att
            komma tillbaka med förslagen för att förbättra villkoren för Sveriges
            pensionärer.
          </note>
          <note>
            Anf. 118 Anette Åkesson (M) :
          </note>
          <note>
            Herr talman! Finansministern och jag har olika åsikter om betydelsen
            av Alliansens budget. Jag tror att Sverige har många fördelar
            av att Alliansens budget gäller i år. Jag instämmer i att det
            är viktigt med fokus på arbetsmiljöarbetet, och det är viktigt
            att kvinnor har möjlighet att fortsätta att arbeta.
          </note>
          <note>
            Som politiker vill vi förbättra Sverige. Det är för de flesta
            av oss vår huvudsakliga drivkraft. Vi ser olika vägar i de olika
            partierna. Det hör lik ­ som till. Med det sagt försöker jag verkligen
            förstå varför S och MP lägger fram förslag som man vet får negativa
            konsekvenser för landet som helhet på kort sikt och på lång sikt
            och även för stora grupper, till exempel pensio ­ närerna. Än
            så länge har finansministern inte lyckats ge ett tillfredsstäl
            ­ lan ­ de svar.
          </note>
          <note>
            Skatter är starka verktyg, speciellt i ett land som Sverige med
            ett högt skattetryck och höga marginalskatter. Skatter påverkar
            hur vi beter oss, hur vi konsumerar och om vi jobbar mer eller
            mindre, och de påverkar tillväxten. Tillväxten är i sin tur direkt
            påverkande på pensionerna och på hur vi ska klara av finansieringen
            av inte minst framtidens vård, skola och omsorg. Det betyder att
            vi som politiker har ett stort ansvar att visa försiktighet i
            att ta ut skatt från invånarna och för hur skattepengarna sedan
            används. Att föreslå höjda skatter för sådant som ger negativa
            effekter måste vara de absolut sämsta förslagen för svenska folket.
            Som jag ser det är det tyvärr exakt vad S och MP gör. Jag hoppas
            att väljarna har den insikten vid nästa val.
          </note>
          <note>
            Jag tackar finansministern för debatten.
          </note>
          <note type="speaker">
            Anf. 119 Finansminister MAGDALENA ANDERSSON (S):
          </note>
          <note>
            Herr talman! Anette Åkesson instämmer i att det är viktigt att
            jobba med arbetsmiljöfrågor. Jag förstod också att man inte tycker
            att det är dumt att satsa på äldreomsorgen. Problemet är att det
            inte går att bara vara för utgifterna men sedan vara emot inkomsterna.
            Då går plus och minus inte ihop. Det är precis vad vi ser efter
            åtta år med moderater på Finansdepartementet. Man lämnar efter
            sig ett underskott på 74 miljarder kronor, och svenska folket
            fick låna 10 miljoner i timmen för att finansiera det faktum att
            Mo deraterna ville sänka skatten med lånade pengar.
          </note>
          <note>
            Vi lägger fram förslagen därför att vår bedömning är att de samlat
            ger positiva effekter. Det är också vad vi redovisar i budgetpropositionen,
            det vill säga att de samlade effekterna av regeringens politik
            bedöms öka sysselsättningen, minska arbetslösheten och höja tillväxten
            under de kommande åren. Som jag sa tidigare kan man inte bara
            titta på skatten, utan man måste också titta på vad skattepengarna
            används till. Den här skattehöjningen kan vi använda till att
            till exempel satsa på äldreomsorgen och arbetsmiljön, vilket möjliggör
            för äldre att arbeta längre.
          </note>
          <note>
            Det är aldrig roligt att behöva höja skatten, men ska man ta
            ansvar för de offentliga finanserna behöver man fatta tuffa beslut.
            Från regeringens sida tycker vi att det är viktigt med pensionärernas
            villkor. Vi vill göra omfattande satsningar för att våra äldre
            ska ha en trygg vardag och ett tryggt liv. Därför vill vi sänka
            skatten för pensionärer, höja bostadstillägget för pensionärer
            och göra en omfattande satsning på en förbättrad äldreomsorg –
            allt detta för att våra pensionärer ska kunna ha ett tryggt liv.
          </note>
          <note>
            Jag tycker att det var tråkigt att de borgerliga partierna stoppade
            det här i höstens budgetdebacle. Men jag är glad att regeringen
            kan återkomma för att säkra en trygg vardag för våra äldre i Sverige.
          </note>
          <note>
            Överläggningen var härmed avslutad.
          </note>
          <note>
            § 21 Svar på interpellation 2014/15:493 om äldre på framtidens
            arbetsmarknad
          </note>
          <note type="speaker">
            Anf. 120 Finansminister MAGDALENA ANDERSSON (S):
          </note>
          <note>
            Herr talman! Katarina Brännström har frågat ministern för strategi-
            och framtidsfrågor samt nordiskt samarbete om regeringens syn
            på utmaningarna på arbetsmarknaden och vilka åtgärder som bedöms
            vara nödvändiga för att få fler att bidra längre. Arbetet inom
            regeringen är så fördelat att det är jag som ska svara på interpellationen.
          </note>
          <note>
            Jag delar Katarina Brännströms uppfattning att det är viktigt
            att inkludera fler människor, även längre upp i åldrarna, för
            att möta framtidens samhällsutmaningar. Ett långt och produktivt
            arbetsliv är centralt för att alla ska kunna ha en god ekonomisk
            standard även som pensionärer men också för finansieringen av
            en gemensam välfärd av god kvalitet.
          </note>
          <note>
            För att uppnå detta krävs politik på en rad politikområden. Det
            handlar dels om att påskynda inträdet, dels om att få till stånd
            en lång och fast förankring på arbetsmarknaden. En viktig utgångspunkt
            för regeringens politik är därför att unga ska slutföra sin utbildning
            och vara rustade för arbetsmarknaden. Politiken ska också bidra
            till att nyanlända snabbt kan komma i arbete och att det finns
            möjligheter till omställning under hela arbetslivet. Äldre ska
            också ges förutsättningar för att orka jobba längre.
          </note>
          <note>
            Att återinföra den särskilda löneskatten för personer över 65
            år beräknas frigöra välbehövliga resurser som kan användas för
            att finansiera mer effektiva åtgärder för att främja ett långt
            arbetsliv. Regeringen vill förebygga ohälsan och har därför föreslagit
            satsningar för att förbättra arbetsmiljön och för att stärka arbetslivsforskningen.
            För att bidra till fler jobb samt en god välfärd av hög kvalitet
            och för att människor inte ska behöva minska sin arbetstid för
            vård av anhörig har regeringen föreslagit riktade satsningar inom
            välfärden. Regeringen satsar från och med 2016 till och med 2018
            motsvarande omkring 2 miljarder årligen på mer personal i äldreomsorgen.
          </note>
          <note type="speaker">
            Anf. 121 KATARINA BRÄNNSTRÖM (M):
          </note>
          <note>
            Herr talman! Jag vill börja med att tacka ministern för svaret.
            Som sagt ställde jag interpellationen till framtidsminister Kristina
            Persson just för att hon har talat om behovet av att se över skattesystemet
            och a tt skatten på arbete är för hög . Framtidsministern har
            ju dessutom tillsatt tre arbetsgrupper som ska se över vad som
            krävs för att få fler jobb i framtiden och vilka ekonomiska åtgärder
            som ska till för att det ska bli fler jobb.
          </note>
          <note>
            I en intervju i DN den 25 februari säger Kristina Persson att
            skatten på arbete behöver ses över och att det finns andra sätt
            att beskatta än på just arbete. Det var en stor nyhet för oss
            andra. Det verkar också vara en stor nyhet för andra i regeringen.
          </note>
          <note>
            Det är säkert fler än jag som blir något förvirrade över regeringens
            politik och de signaler som regeringen sänder, för de tankar som
            Kristina Persson förde fram går ju helt emot vad regeringen nu
            vill göra. Man höjer skatten på arbete på olika sätt, höjer arbetsgivaravgifterna
            för unga och höjer arbetsgivaravgifterna för dem som har passerat
            65 år.
          </note>
          <note>
            Framtidsministern uttalade också sin oro över att allt färre
            ska försörja allt fler i framtiden. Det är väl en oro som vi alla
            kan dela, och det är en stor utmaning. Men hur ska vi då få fler
            människor i arbete och få fler människor att arbeta längre? Det
            är där konflikten ligger mellan oss och regeringen. Vi menar att
            lägre kostnader för arbete och företag faktiskt ger fler jobb
            och att högre kostnader ger färre jobb.
          </note>
          <note>
            Min konkreta fråga i interpellationen var vilka åtgärder framtidsministern
            ämnade vidta för att trygga samhällsutvecklingen och därmed få
            fler äldre till ett längre arbetsliv.
          </note>
          <note>
            De äldre behövs på arbetsmarknaden. Många har en stor erfarenhet
            som efterfrågas, och det blir svårt att ersätta dem. Det handlar
            om ingenjörer, sjuksköterskor, lärare och många andra yrken. Dessutom
            lever vi allt längre och blir allt friskare upp i åren, så det
            är nödvändigt att många fler av oss arbetar allt längre för att
            vi ska klara pensioner och annan välfärd.
          </note>
          <note>
            Jag förstår att det kan bli lite omtugg här för finansministern,
            men jag ställde ju som sagt min interpellation till framtidsministern.
            Då får jag vinkla den även mot finansministern nu och fråga: På
            vilket sätt anser finansministern att det är bättre använda pengar
            för att få fart på Sverige att höja a-kasseersättningen, att ta
            bort den bortre gränsen i sjukförsäkringen och att höja andra
            bidrag? Vad ger det för nya jobb? Det är ju det vi pratar om,
            om vi ska klara framtiden.
          </note>
          <note>
            Man kan i alla fall konstatera att regeringen talar med kluven
            tunga. Finansministern har i stort sett i alla inlägg här i dag
            sagt att det är nödvändigt att höja skatter. Finansministern klagar
            också i varje inlägg i dag på de skattesänkningar som alliansregeringen
            gjorde under de åtta åren. Men det märkliga är att de flesta skattesänkningar
            står den nuvarande regeringen bakom. Ni tänker inte ta bort de
            skattesänkningar som vi gjorde. Ni visste för det första att ni
            då inte hade vunnit valet, och för det andra skulle det ha blivit
            ett uppror i Sverige. Det är svårt att förstå logiken i regeringens
            politik. Ni säger en sak och gör en annan.
          </note>
          <note>
            Det skulle vara intressant att höra hur finansministern ser på
            utmaning ­ en att vi måste få fler att jobb a och få allt fler
            jobb framöver för att vi ska klara välfärden och de framtida utmaningar
            som vi står inför.
          </note>
          <note type="speaker">
            Anf. 122 Finansminister MAGDALENA ANDERSSON (S):
          </note>
          <note>
            Herr talman! Fler i arbete, att få ned arbetslösheten, är regeringens
            främsta mål, och vi vill att det ska ske på ett sådant sätt att
            antalet arbetade timmar och antalet sysselsatta i ekonomin ökar.
            Det är på det regeringens politik fokuserar med de förslag som
            vi har lagt fram.
          </note>
          <note>
            Vi jobbar inom tre områden. Det första är en mer aktiv näringspolitik.
            Det andra är ytterligare investeringar. Det tredje är ett kompetenslyft
            på arbetsmarknaden. På alla de tre områdena har vi förslag i den
            vårändrin gsbudget som vi har lagt på riks dagens bord. Här kommer
            vi med ytterligare förslag under de kommande åren.
          </note>
          <note>
            Sedan ska vi inte glömma bort att även välfärden är en viktig
            del för att människor ska kunna och orka arbeta långt upp i åren
            och under hela livet.
          </note>
          <note>
            För det första satsar vi på en mer aktiv näringspolitik. I ett
            litet globaliserat land som Sverige behöver näringslivet, det
            offentliga och akademin arbeta närmare tillsammans. Därför har
            vi startat ett innovationsråd, som leds av statsministern själv,
            för att se till att fler av alla de idéer som finns i Sverige
            också ska kunna bli fler växande företag och fler anställda i
            befintliga företag. Vi gör också en ganska stor satsning på export.
            Och vi kommer att se över det statliga riskkapitalet.
          </note>
          <note>
            För det andra satsar vi på investeringar, för efter åtta år med
            skattesänkningar är det uppenbart att vi behöver öka investeringarna
            i samhället. Vi lägger till exempel en 20-procentig ökning av
            järnvägsunderhållet redan i vårändringsbudgeten som vi har lagt
            fram, men vi kommer med ytterligare förslag på infrastrukturinvesteringar
            och förslag för att få upp bostadsbyggandet. Det råder en akut
            bostadsbrist i många tillväxtregioner, och vi behöver få upp bostadsbyggandet
            för att säkra jobb och tillväxt och för att människor ska kunna
            flytta dit där jobben och utbildningarna finns.
          </note>
          <note>
            För det tredje satsar vi på ett kompetenslyft på arbetsmarknaden.
            Efter finanskrisen har arbetslösheten fallit tillbaka bland personer
            som har en högre utbildning, medan den har stigit bland personer
            som bara har en grundskoleutbildning. Det har regeringen identifierat
            och avsätter därför rejäla resurser för att fler människor ska
            få möjli ghet att få gymnasieutbildning , som i d ag är en vattendelare
            på svensk arbetsmarknad, inte minst vad gäller våra unga. Vi har
            ett utbildningskontrakt, men vi har redan i år 6 500 nya utbildningsmöjligheter
            för personer som i dag står utanför arbetsmarknaden.
          </note>
          <note>
            I den här jobbagendan är det också viktigt att komma ihåg att
            en väl fungerande välfärd är basen för en hög sysselsättningsgrad.
            En fungerande barnomsorg och en fungerande äldreomsorg är helt
            avgörande för en hög sysselsättningsgrad. Vi ser när vi tittar
            ut över världen att länder som har lite högre skattenivåer också
            är länder som har lite högre sysselsättningsnivåer, därför att
            om man tar ut skatt på ett begåvat sätt och sedan använder pengarna
            på ett begåvat sätt får man faktiskt upp sysselsättningen.
          </note>
          <note>
            Men då kan man inte bara titta på hur man tar ut skatten. Man
            måste också titta på hur man använder skatten. Gör man en samlad
            bedömning av regeringens politik ser man att sysselsättningen
            och tillväxten kan öka och arbetslösheten minska.
          </note>
          <note type="speaker">
            Anf. 123 KATARINA BRÄNNSTRÖM (M):
          </note>
          <note>
            Herr talman! Det är intressant att höra regeringens alla idéer
            och tankar som ännu inte har blivit verklighet. Man kan säga att
            det är förhoppningar.
          </note>
          <note>
            Det är också intressant att höra regeringen säga att man har
            en aktiv näringspolitik när man i själva verket höjer skatterna
            på företag och arbete med 40 gånger mer än vad man lägger på insatser
            i den där aktiva näringspolitiken.
          </note>
          <note>
            I jämförelse med andra länder har Sverige generellt sett höga
            skatter på arbete och höga arbetsgiva r avgifter. Vi har dessutom
            höga löner, höga ingångslöner och få låglönejobb. Jag och många
            forskare är överens om att det påverkar storleken på arbetslösheten
            i Sverige.
          </note>
          <note>
            Sammantaget är det dyrt att anställa och dyrt att köpa tjänster,
            och därför minskar efterfrågan. Det är efterfrågan som styr hur
            många jobb det blir i Sverige, inte hur många miljarder regeringen
            satsar hit och dit. Det är bra att man vill bygga järnväg och
            bostäder. Det kommer säkert att skapa fler jobb. Men det räcker
            inte.
          </note>
          <note>
            Alliansregeringen införde RUT och ROT, sänkte kostnaderna för
            att anställa och sänkte restaurangmomsen. Det gjorde man för att
            höja den inhemska efterfrågan, vilket jag tror är jätteviktigt
            för att få fram fler jobb. Framför allt behöver vi fler enkla
            jobb eftersom många av dem som kommer till Sverige inte har möjlighet
            att ta de mer kvalificerade jobben.
          </note>
          <note>
            Det är intressant att höra hur vi ser på framtiden och hur vi
            bedömer verkligheten. Om regeringen inte tror på sänkt skatt för
            arbete och klagar på att alliansregeringen sänkte skatterna alldeles
            för mycket – alliansregeringen verkar ha gjort Sverige en fruktansvärd
            otjänst genom att sänka skatterna – förvånar det mig mycket att
            man behåller till exempel det dubbla jobbskatteavdraget för äldre
            . Min interpellation handlade just om äldre.
          </note>
          <note>
            Varför höjer ni inte arbetsgivaravgiften till samma avgift som
            för alla andra? Om ni tror att högre avgifter och skatt på jobb
            ger fler jobb, varför inte ta i ordentligt? Ni talar med kluven
            tunga.
          </note>
          <note>
            I själva verket är det så att ni behöver skattepengarna till
            den största utgiftsposten i regeringens budget, sjukskrivningarna.
            Pengarna går inte till skola och en aktiv näringspolitik. Ni måste
            leta upp pengarna någonstans, och ni hittar dem genom att höja
            skatterna lite här och där.
          </note>
          <note>
            Ni vågar inte stå för den politik ni talar så mycket om, för
            då skulle ni ha hamnat i en kris, inte blivit valda och aldrig
            kommit i regeringsställning över huvud taget.
          </note>
          <note>
            Allt färre kommer att försörja allt fler. Det är en stor utmaning.
            Hur vi ska klara samhällsutvecklingen kan vi alla fundera över.
            Sverige står inför enorma utmaningar. Vi tror att sänkta kostnader
            är en stimulans som ger möjligheter.
          </note>
          <note>
            Det är intressant att höra finansministern klaga på de sänkta
            skatterna utan att göra särskilt mycket åt dem mer än i tal.
          </note>
          <note type="speaker">
            Anf. 124 Finansminister MAGDALENA ANDERSSON (S):
          </note>
          <note>
            Herr talman! Jag blir lite förbryllad. Jag vet inte om Katarina
            Brännström är mest kritisk till att jag höjer skatten eller till
            att jag inte höjer skatten mer. Jag uppfattar interpellationen
            som att Katarina Brännström inte uppskattar att vi höjer skatten,
            men nu i debatten låter det som att Katarina Brännström tycker
            att det är fel att vi inte höjer skatten mer.
          </note>
          <note>
            Det är aldrig roligt att höja skatten, men ska vi ta ansvar för
            de offentliga finanserna och samtidigt genomföra nödvändiga refo
            rmer kan det ibland vara nödvändigt att höja skatten.
          </note>
          <note>
            Socialdemokraterna och Miljöpartiet tog över regeringsmakten
            i ett läge då Sverige hade 400 000 arbetslösa, skolresultat som
            föll snabbare än i något annat jämförbart land och stora underskott
            i de offentliga finanser ­ na – så stora att svenska folket lånade
            10 miljoner i timmen.
          </note>
          <note>
            Vad gör man i ett sådant läge? Jo, det handlar om att bedriva
            en väl avvägd finanspolitik så att vi kopplar ett fast grepp om
            de offentliga finanserna och inte slarvar utan steg för steg betar
            av de underskott som vi ärvde. Detta gör regeringen nu.
          </note>
          <note>
            För att kunna bryta utvecklingen i skolan och genomföra en politik
            så att ungdomar får möjlighet att gå ut sin gymnasieutbildning
            och jobba i stället för att som i dag gå långtidsarbetslösa behöver
            vi öka skatteintäkterna. Därför föreslår vi en del skattehöjningar.
            Det är självklart inget vi gör lättvindigt, men det är nödvändigt
            eftersom vi behöver genomföra reformer samtidigt som vi har stora
            hål i de offentliga finanserna.
          </note>
          <note>
            På Katarina Brännström lät det som att vi inte har några konkreta
            förslag utan bara en lista. Men det finns en rad konkreta förslag
            i den vårändringsbudget vi nyss lade fram.
          </note>
          <note>
            Innovationsrådet är ingen idé utan ett konkret råd som arbetar
            redan nu. Exportstödet som riksdagen kommer att besluta om blir
            verklighet i höst. Även järnvägsunderhållet kommer att bli verklighet
            i höst. Stadsmil ­ jöavtal blir verklighet. Klimatinvesteringsprogram
            mellan kommuner, privata företag och staten kommer att bli verklighet.
            6 500 nya utbildnings ­ platser blir verklighet redan i år och
            kommer att öka till över 20 000 under mandatperioden. Därutöver
            kommer vi att höja bostadstillägget för pensio ­ närer.
          </note>
          <note>
            Det finns alltså en rad konkreta åtgärder i regeringens budget,
            men för att i detta läge kunna finansiera dessa satsningar måste
            vi öka skatteintäkterna. Vill vi ta ansvar för de offentliga finanserna
            måste vi jobba så.
          </note>
          <note type="speaker">
            Anf. 125 KATARINA BRÄNNSTRÖM (M):
          </note>
          <note>
            Herr talman! Av det finansministern säger kan vi dra slutsatsen
            att det kommer fler höjda skatter. Det var ett besked så gott
            som något.
          </note>
          <note>
            Det finns en skiljelinje. Regeringen höjer skatten på arbete
            för att genomföra reformer som inte gynnar arbete. Vi tog i stället
            ansvar för Sverige genom att stimulera till fler jobb och försöka
            höja efterfrågan. Här kommer det alltid att stå en strid oss emellan.
          </note>
          <note>
            Låt mig rätta finansministern. Jag stör mig lite på att hon säger
            att alliansregeringen tillsammans med Sverigedemokraterna sänkte
            regeringens budget. Då vet finansministern inte hur det går till
            i kammaren. Sverigedemokraterna röstade oväntat på vår budget.
            Vi gjorde precis som vi alltid har gjort; vi gjorde inget annorlunda.
            Skyll inte detta på Alliansen! Det är ohederligt.
          </note>
          <note>
            I övrigt tackar jag för debatten. Jag tror att vi kommer att
            mötas igen efter denna första gång. Det är ju på skatteområdet,
            kring kostnader för arbete och företag, som den framtida striden
            kommer att stå.
          </note>
          <note>
            Självklart är ökade investeringar bra. Alliansen gjorde historiska
            satsningar på järnvägen. Det har dock glömts bort eftersom man
            nu talar om andra saker. Men kom ihåg att de största utgifterna
            i den nya regeringens budget inte går till investeringar utan
            till sjukförsäkring, a-kassa och andra bidrag.
          </note>
          <note>
            Vi har olika syn på framtidens utmaningar, men jag tackar för
            debatten. Vi lär ses igen.
          </note>
          <note type="speaker">
            Anf. 126 Finansminister MAGDALENA ANDERSSON (S):
          </note>
          <note>
            Herr talman! Katarina Brännström säger att det är ohederligt
            att säga att de borgerliga partierna tillsammans med Sverigedemokraterna
            stoppa ­ de budgeten. Det är helt korrekt att det var oväntat
            att Sverigedemokrater ­ na röstade på Alliansens budget.
          </note>
          <note>
            Det är dock exakt samma formulering som alliansföreträdare använde
            de gånger som Sverigedemokraterna röstade på Socialdemokraternas
            förslag under förra mandatperioden. Det är alltså exakt samma
            språkbruk som dina partivänner har använt, Katarina Brännström.
            Tycker du att jag är ohederlig ska du kanske börja med a tt städa
            upp i ditt eget parti.
          </note>
          <note>
            Vad gäller möjligheten att få fler människor i arbete är det
            viktigt att regeringen satsar och investerar. Det är precis det
            regeringen gör.
          </note>
          <note>
            Givet det läge vi har i de offentliga finanserna behöver vi finansiera
            våra reformer. Jag önskar naturligtvis att vi hade tagit över
            statsfinanser i ett helt annat skick och att det hade funnits
            möjligheter att, som man normalt sett gör, finansiera reformer
            via ett framväxande reformutrymme.
          </note>
          <note>
            Nu måste det reformutrymme som naturligt växer fram när ekonomin
            växer användas till att beta av de underskott som alliansregeringen
            lämnade efter sig. Då behöver vi i det här läget höja skatterna
            för att kunna genomföra reformer. Det är ingenting man gör lättvindigt.
            Om man vill ta ansvar för Sveriges framtid kan det dock ibland
            vara nödvändigt, och så är läget just nu.
          </note>
          <note>
            Överläggningen var härmed avslutad.
          </note>
          <note>
            § 22 Svar på interpellation 2014/15:498 om Europarådets konven
            ­ tion mot handel med mänskliga organ
          </note>
          <note type="speaker">
            Anf. 127 Statsrådet GABRIEL WIKSTRÖM (S):
          </note>
          <note>
            Herr talman! Olof Lavesson har frågat utrikesminister Margot
            Wallström om när Sverige avser att underteckna Europarådets konvention
            mot handel med mänskliga organ.
          </note>
          <note>
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            Konventionen mot handel med mänskliga organ är angelägen, och
            Sverige ställer sig bakom dess syften. Konventionen har tillkommit
            för att skapa skyddslagstiftning för främst de människor som på
            grund av ekonomisk utsatthet eller fattigdom ser möjligheten att
            donera organ mot ekonomisk ersättning. Så länge det råder brist
            på organ för donationer finns dess ­ värre en marknad för denna
            typ av handel.
          </note>
          <note>
            Den 1 oktober redovisar Utredningen om donations- och transplanta
            ­ tionsfrågor sitt uppdrag till Socialdepartementet. Utredningen
            har haft i uppdrag att ta fram förslag som ska öka antalet donatorer
            och tillgängliga organ.
          </note>
          <note>
            Områden som utredningen särskilt ska belysa är hur informationen
            till allmänheten kan förbättras när det gäller hur människor kan
            göra sin vilja att donera organ känd, vilket kunskapsstöd vårdgivarna
            behöver i fråga om organisation och arbetssätt samt förfarandena
            för ersättning till levande donatorer.
          </note>
          <note>
            Flera av de handlingar som enligt konventionen ska göras straffbara
            är redan kriminaliserade i Sverige. Dock finns vissa bestämmelser
            i konven ­ tionen som i nuläget inte omfattas av svensk straffrätt,
            och det kommer att krävas ett relativt omfattande beredningsarbete
            innan det är möjligt att ta ställning till frågan om ett svenskt
            tillträde till konventionen.
          </note>
          <note>
            Frågan bereds för närvarande i Socialdepartementet, och jag kan
            därför ännu inte redogöra för om eller när ett undertecknande
            kan ske.
          </note>
          <note type="speaker">
            Anf . 128 OLOF LAVESSON (M):
          </note>
          <note>
            Herr talman ! Härom året släpptes boken Organ till salu , skriven
            av Susanne Lundin, som till vardags är professor i etnologi vid
            Lunds universitet. Det är en skrämmande berättelse om och insyn
            i den illegala handeln med mänskliga organ.
          </note>
          <note>
            Lundin tar oss med på en resa genom Moldavien, Filippinerna,
            Sydafrika och Israel. Hon skriver om den desperata jakten på de
            organ, de reservdelar, som kan hjälpa när ingen annan hjälp finns
            att få.
          </note>
          <note>
            Hon skriver om hur människor med pengar, kanske inte av ondska
            men av uppgivenhet och i ren desperation, vänder sig till mer
            och mer oseriösa aktörer eftersom vården på hemmaplan inte kan
            erbjuda den hjälp som be ­ hövs när efterfrågan på organ är mycket
            större än tillgången och dona ­ tions ­ viljan.
          </note>
          <note>
            Det är också en berättelse om den desperation som finns i andra
            ändan av kedjan , där mat på bordet eller hoppet om ett bättre
            liv blir viktigare än den egna njuren men också om hur hoppet
            släcks och hur löf ten om pengar och rikedom visar sig vara tomma.
            Man blir inte bara lurad på sin ersättning utan även på sin hälsa.
            Bristfälliga operationer sker i lönndom, med sjukdom, fattigdom
            och utanförskap som följd.
          </note>
          <note>
            Herr talman! Handeln med mänskliga organ är illegal över nästan
            hela världen men är trots detta ett stort problem i många utvecklingsländer.
            Det är i dag svårt att säga hur omfattande handeln är.
          </note>
          <note>
            Troligen finns det ett stort mörkertal. Det handlar om människor
            som lever i utsatthet och fattigdom och som säljer sina inre organ
            mot ekonomisk ersättning. Det kan också vara mellanhänder som
            gör ekonomisk vinning på handel med organ från avrättade per soner.
            Det finns även fall där människor mördats i jakten på organ, som
            sedan förmedlas till välbeställda mottagare.
          </note>
          <note>
            Nyligen undertecknade ett flertal länder Europarådets konvention
            mot handel med mänskliga organ. Detta är den första internationella
            konven ­ tionen i sitt slag. Konventionen, som fokuserar på olovligt
            borttagande och handel med mänskliga organ, antogs av Europarådets
            ministerkommitté i juli 2014 och öppnades för undertecknande den
            25 mars i år.
          </note>
          <note>
            I den förklarande texten till konventionen konstateras att förekomsten
            av en världsomspännande olaglig handel med mänskliga organ för
            transplantation är ett välkänt faktum och att denna handel innebär
            en klar fara för både individen och folkhälsan och strider mot
            mänskliga rättigheter och grundläggande friheter. Det är en skymf
            mot själva begreppet mänsklig värdighet och personlig frihet.
          </note>
          <note>
            Konventionen uppmanar anslutna stater att lagstifta mot organtransplantationer
            där givaren inte frivilligt har gett sitt samtycke eller när donatorn
            eller tredje part får ekonomisk vinning av transplantationen.
          </note>
          <note>
            Till dags dato har konventionen undertecknats av Albanien, Österrike,
            Belgien, Tjeckien, Grekland, Italien, Luxemburg, Norge, Moldavien,
            Polen, Portugal, Spanien, Turkiet och Storbritannien – dock inte
            av Sverige.
          </note>
          <note>
            I sitt svar här i dag, som jag för övrigt vill tacka för, anger
            statsrådet att det finns delar av konventionen som i dag inte
            omfattas av svensk straffrätt. Han går dock inte närmare in på
            vilka dessa delar är. Så kan det givetvis vara, och vilka delar
            detta är får han gärna redogöra för. Det vore intressant att höra.
            Men jag blir bekymrad när statsrådet uttrycker tveksamhet om ett
            undertecknande någonsin kommer att ske.
          </note>
          <note>
            Frågan jag ställde i min interpellation var när Sverige avser
            att under ­ teckna konventionen. Men efter att ha hört statsrådets
            svar i kammaren får frågan i stället bli: Tänker Sverige över
            huvud taget underteckna konven ­ tionen?
          </note>
          <note type="speaker">
            Anf. 129 Statsrådet GABRIEL WIKSTRÖM (S):
          </note>
          <note>
            Herr talman! Jag tackar för interpellationen. Det är ett mycket
            angeläget område som Olof Lavesson belyser.
          </note>
          <note>
            Vi vet att det, precis som interpellanten är inne på, förmodligen
            finns ett stort mörkertal som ska läggas till de fakta som är
            kända om den illegala organhandeln.
          </note>
          <note>
            Det är viktigt att understryka det jag tar upp i interpellationssvaret,
            nämligen att Sverige har ställt sig bakom syftet med konventionen.
            Det är inte det som frågan gäller, utan den gäller de delar där
            det kan behövas ny lagstiftning i Sverige.
          </note>
          <note>
            Vad jag förstår behövs ett omfattande analysarbete för att kunna
            se hur konventionen bäst kan passa in i den svenska lagstiftningen
            och hur vår lagstiftning kan passa ihop med konventionen.
          </note>
          <note>
            Man kan tycka att detta är byråkratiskt och att Sverige borde
            kunna skriva under den här typen av konventioner mer lättvindigt
            när man nu ändå delar synen på syftet.
          </note>
          <note>
            Det är dock viktigt att se att när Sverige undertecknar den typ
            av internationella överenskommelser som detta faktiskt är ska
            det betyda något i praktiken. Det är därför vi nu gör detta gedigna
            analysarbete, för att se över vilka delar vi eventuellt behöver
            komplettera i den svenska lagstiftningen.
          </note>
          <note>
            Jag vill inte säga vare sig om eller när ett undertecknande kan
            ske, för jag tycker att man ska ha respekt för analysarbetet.
            Men det borde inte råda några som helst tvivel om att vi i sak
            är helt överens med Olof Lavesson.
          </note>
          <note type="speaker">
            Anf . 130 OLOF LAVESSON (M):
          </note>
          <note>
            Herr talman ! Jag uppskattar statsrådets engagemang i frågan,
            men jag blir ändå tveksam över svaret och över hur det utvecklas.
            Det blir jag med tanke på att Sverige inte bara har stått bakom
            syftet med konventionen utan också är ett av de länder som har
            drivit på och varit med och förhandlat fram den. Sverige borde
            därför vara medvetet om vilka problem som kan uppstå när det gäller
            den nationella lagstiftningen.
          </note>
          <note>
            De länder som undertecknar konventionen förbinder sig att vidta
            åtgärder som kriminaliserar olagliga transplantationer, särskilt
            om de genomförs utan givarens frivilliga samtycke och uttryckliga
            vilja.
          </note>
          <note>
            Det finns också tydliga sanktionsmöjligheter om man bryter mot
            konventionen. Den öppnar upp nya möjligheter för internationellt
            samarbete och bidrar förhoppningsvis till att vi får ett mer harmoniserat
            regelverk.
          </note>
          <note>
            Jag undrar vad som är försvaret för eller förklaringen till att
            Sverige inte redan har satt igång ett arbete där det finns en
            tydlig tidsplan för när man skulle kunna underteckna konventionen.
            Jag tycker att statsrådet borde kunna svara på frågan hur en sådan
            tidsplan kan se ut.
          </note>
          <note>
            Jag vet att ansvaret för det här arbetet, och därmed också arbetet
            med konventionen, har flyttats till ett annat departement och
            att det i dag är Socialdepartementet som har ansvaret för denna
            typ av frågor. Statsrådet har i sitt svar hänvisat till Utredningen
            om donations- och transplantationsfrågor, men den utredningen
            svarar ju inte på de frågeställningar som omfattas av Europarådets
            konvention.
          </note>
          <note>
            Som statsrådet nämnde rör konventionen frågor som information
            till allmänheten, vårdgivarnas arbetssätt och donationsfrämjande
            insatser i vården. Sedan finns det ett tilläggsdirektiv om hur
            en eventuell ersättning skulle kunna se ut.
          </note>
          <note>
            Men det vi talar om här är en ganska utbredd illegal handel med
            mänskliga organ där människor i utvecklingsländer far illa och
            i värsta fall dör i en hänsynslös jakt på deras inre kroppsdelar.
          </note>
          <note>
            Statsrådet hänvisar till att vi i stor utsträckning redan har
            lagstiftning på plats i Sverige och att vi redan har en kriminalisering.
            Men så är det inte överallt, och det vet Gabriel Wikström lika
            väl som jag. Som alla andra internationella konventioner vilar
            legitimiteten på att så många länder som möjligt är med och undertecknar
            dem. Om länder som Sverige, som dessutom har förhandlat fram konventionen,
            inte tycker att ett undertecknande har högsta prioritet får det
            givetvis återverkningar. Jag tycker att Sverige har ett ansvar
            i detta.
          </note>
          <note>
            Jag har full förståelse för att det finns punkter som inte stämmer
            överens med svensk straffrätt. Gabriel Wikström hänvisar till
            ett omfattande beredningsarbete.
          </note>
          <note>
            M in fråga blir vilka initiativ statsrådet har tagit för att
            få igång beredningsarbetet och få det avslutat och vilka initiativ
            han tänker ta framöver för att få nödvändig lagstiftning på plats.
          </note>
          <note type="speaker">
            Anf. 131 Statsrådet GABRIEL WIKSTRÖM (S):
          </note>
          <note>
            Herr talman! Jag ska börja med det Olof Lavesson själv var inne
            på i ett tidigare inlägg. När det gäller den illegala handeln
            med mänskliga organ är det viktigt att se att vi naturligtvis
            kan komma åt en del av detta med en lagstiftning som också innebär
            konsekvenser för dem som utövar den här handeln. Men en annan
            del av detta – som kanske är en av de viktigaste – är att tillgången
            till organ på laglig väg måste öka. Fler människor måste ställa
            upp och vara beredda att donera sina organ. Kunskapen måste öka
            om att den möjligheten finns men också att det är ett slags skyldighet
            när man lever i ett samhälle som vårt.
          </note>
          <note>
            Därför hänvisar jag i mitt svar till den utredning som nu är
            på gång. Jag tror att det är viktigt att Sverige också på det
            här området kan gå före och visa hur vi med hjälp av bättre information
            och bättre metoder kan få fler människor att ställa upp och vilja
            donera sina organ. Det kan inte bara hjälpa hälso- och sjukvården
            i Sverige och hjälpa alla de patienter som är i behov av en organtransplantation,
            utan det kan också fungera som ett föredöme för andra länder i
            deras arbete med att förmå sina befolkningar att donera organ.
          </note>
          <note>
            När det gäller själva huvudfrågan, som debatten i dag handlar
            om, är det som jag har anfört tidigare. Regeringen har ingen annan
            åsikt än att det är ett gott syfte med konventionen. Men det är
            samtidigt viktigt, som jag påpekade tidigare, att vi, när vi skriver
            under den här typen av konventio ­ ner, gör ett gediget analysarbete
            för att se hur de stämmer överens med svensk lagstiftning. Det
            handlar om straffrätten, men det handlar också om att det inte
            ska bli negativa konsekvenser för den svenska hälso- och sjuk
            ­ vården, att det inte ska innebära att man sätter käppar i hjulet
            för det nöd ­ vändiga arbete med organtransplantationer som sker
            i Sverige.
          </note>
          <note>
            En fråga som var uppe under arbetet med konventionen var till
            exempel hur man ser på samtycke, om det i väldigt sällsynta fall
            ska finnas möjlighet till undantag, till exempel när man ska göra
            vissa former av ingrepp på underåriga eller beslutsoförmögna .
            Vi har en bra reglering av detta i Sverige i dag. Men det kan
            vara en reglering som inte helt överensstämmer med regleringen
            i andra länder, exempelvis Tyskland, och då riskerar vi att få
            en debatt om Sverige följer en konvention, om vi skriver under
            den i förtid utan att ha gjort detta mycket noggranna analysarbete.
            Det är ett exempel på en fälla som vi inte vill hamna i från svensk
            sida.
          </note>
          <note type="speaker">
            Anf. 132 OLOF LAVESSON (M):
          </note>
          <note>
            Herr talman! När det gäller frågor som samtyckesfrågan finns
            det paragrafer i konventionen som säger att man ska ta hänsyn
            till nationell lagstiftning, som kan skilja sig åt mellan länder
            i just den här typen av frågor. Det kan också gälla en avliden
            person som inte uttryckligen har lämnat sitt samtycke innan personen
            har a vlidit .
          </note>
          <note>
            Statsrådet pr atade om vilka skyldigheter man har. För mig är
            en sådan skyldighet att göra vad man kan för att genomföra de
            konventioner där man själv har tagit initiativ, själv har varit
            drivande och själv har ställt krav på andra länder. Sedan det
            här arbetet initierades har vi förvisso bytt regering. Men jag
            uppfattar inte att detta är en fråga som är vare sig parti- eller
            blockskiljande utan att det finns ett brett engagemang, och det
            är jag glad för.
          </note>
          <note>
            Även om man tittar på den nationella lagstiftningen och den på
            gående utredningen bör man även titta utanför landets gränser.
            Det viktiga här handlar också om att skapa grund för internationellt
            samarbete och att man får harmoniserade regelverk på plats. Jag
            tror att det är en förutsättning för att man ska kunna angripa
            det verkliga problemet.
          </note>
          <note>
            Jag väljer att tolka statsrådets svar som positivt. Jag kommer
            att fortsätta att följa frågan och hoppas att vi inom någorlunda
            överskådlig tid får en lagstiftning på plats och att vi kommer
            att underteckna konventionen.
          </note>
          <note type="speaker">
            Anf. 133 Statsrådet GABRIEL WIKSTRÖM (S):
          </note>
          <note>
            Herr talman! Jag tackar än en gång Olof Lavesson för att han
            lyfter upp den här viktiga frågan. Jag tackar också för den positiva
            tolkningen av de svar som jag har gett här i kammaren.
          </note>
          <note>
            Jag vill igen understryka att det handlar om att vi ser positivt
            på inten ­ tionen bakom konventionen men behöver göra ett närmare
            analysarbete för att ett eventuellt undertecknande av konventionen
            också ska innebära en praktisk förbättring för alla de människor
            som i dag lider av den illegala organhandeln. I den frågan uppfattar
            jag att jag och Olof Lavesson är helt överens.
          </note>
          <note>
            Jag ser fram emot ett fortsatt gott samarbete och en god diskussion
            tillsammans med Olof Lavesson och hoppas också att beredningsarbetet
            ska gå smidigt och fort.
          </note>
          <note>
            Överläggningen var härmed avslutad.
          </note>
          <note>
            § 23 Anmälan om interpellationer
          </note>
          <note>
            Följande interpellationer hade framställts:
          </note>
          <note>
            den 21 maj
          </note>
          <note>
            2014/15:617 Jordbruksverkets nya regler för stöd till bredbands
            ­ utbyggnad
          </note>
          <note>
            av Anders Ahlgren (C)
          </note>
          <note>
            till statsrådet Sven-Erik Bucht (S)
          </note>
          <note>
            2014/15:618 Jordbruksverkets nya regler för stöd till bredbands
            ­ utbyggnad
          </note>
          <note>
            av Daniel Bäckström (C)
          </note>
          <note>
            till statsrådet Sven-Erik Bucht (S)
          </note>
          <note>
            2014/15:619 Små vattenkraftverk
          </note>
          <note>
            av Penilla Gunther (KD)
          </note>
          <note>
            till klimat- och miljöminister Åsa Romson (MP)
          </note>
          <note>
            2014/15:620 Utredning om asylprövningen för hbtq -flyktingar
          </note>
          <note>
            av Robert Hannah (FP)
          </note>
          <note>
            till justitie- och migrationsminister Morgan Johansson (S)
          </note>
          <note>
            2014/15:621 Minskad öppenhet och transparens
          </note>
          <note>
            av Anette Åkesson (M)
          </note>
          <note>
            till finansminister Magdalena Andersson (S)
          </note>
          <note>
            2014/15:622 Dubbdäcksskatt
          </note>
          <note>
            av Maria Plass (M)
          </note>
          <note>
            till finansminister Magdalena Andersson (S)
          </note>
          <note>
            2014/15:623 Sanningen om förtidspensioneringarna
          </note>
          <note>
            av Niklas Wykman (M)
          </note>
          <note>
            till finansminister Magdalena Andersson (S)
          </note>
          <note>
            2014/15:624 Nyanländas bostadssituation
          </note>
          <note>
            av Roger Hedlund (SD)
          </note>
          <note>
            till statsrådet Mehmet Kaplan (MP)
          </note>
          <note>
            2014/15:625 Höjda avgifter för pensionärerna
          </note>
          <note>
            av Helena Bouveng (M)
          </note>
          <note>
            till finansminister Magdalena Andersson (S)
          </note>
          <note>
            § 24 Anmälan om frågor för skriftliga svar
          </note>
          <note>
            Följande frågor för skriftliga svar hade framställts:
          </note>
          <note>
            den 21 maj
          </note>
          <note>
            2014/15:550 Ökad transparens av regeringens återrapportering
            till riksdagen angående Vattenfall
          </note>
          <note>
            av Margareta Cederfelt (M)
          </note>
          <note>
            till statsminister Stefan Löfven (S)
          </note>
          <note>
            2014/15:551 Öresundssamarbete
          </note>
          <note>
            av Hans Wallmark (M)
          </note>
          <note>
            till statsrådet Kristina Persson (S)
          </note>
          <note>
            2014/15:552 Direkt humanitärt stöd till behövande flyktingar
            i Irak och Syrien via kyrkor och andra ideella organisationer
          </note>
          <note>
            av Robert Halef (KD)
          </note>
          <note>
            till statsrådet Isabella Lövin (MP)
          </note>
          <note>
            2014/15:553 Investeringsstöd i det nya landsbygdsprogrammet
          </note>
          <note>
            av Lotta Olsson (M)
          </note>
          <note>
            till statsrådet Sven-Erik Bucht (S)
          </note>
          <note>
            2014/15:554 Konkurrens mellan Kriminalvården och privata aktörer
          </note>
          <note>
            av Penilla Gunther (KD)
          </note>
          <note>
            till justitie- och migrationsminister Morgan Johansson (S)
          </note>
          <note>
            2014/15:555 Kemikalieinspektionens långa handläggningstider
          </note>
          <note>
            av Betty Malmberg (M)
          </note>
          <note>
            till klimat- och miljöminister Åsa Romson (MP)
          </note>
          <note>
            2014/15:556 Odling av GMO-grödor
          </note>
          <note>
            av Sten Bergheden (M)
          </note>
          <note>
            till statsrådet Sven-Erik Bucht (S)
          </note>
          <note>
            2014/15:557 Asylprövning för assyrier och yazidier
          </note>
          <note>
            av Robert Hannah (FP)
          </note>
          <note>
            till justitie- och migrationsminister Morgan Johansson (S)
          </note>
          <note>
            2014/15:558 Göteborgspolisens hatbrottsenhet
          </note>
          <note>
            av Robert Hannah (FP)
          </note>
          <note>
            till statsrådet Anders Ygeman (S)
          </note>
          <note>
            2014/15:559 Malmö högskolas status
          </note>
          <note>
            av Jesper Skalberg Karlsson (M)
          </note>
          <note>
            till utbildningsminister Gustav Fridolin (MP)
          </note>
          <note>
            § 25 Anmälan om skriftliga svar på frågor
          </note>
          <note>
            Skriftliga svar på följande frågor hade kommit in:
          </note>
          <note>
            den 21 maj
          </note>
          <note>
            2014/15:523 Tjuvfiske
          </note>
          <note>
            av Sten Bergheden (M)
          </note>
          <note>
            till statsrådet Sven-Erik Bucht (S)
          </note>
          <note>
            2014/15:520 Ursprungsmärkning av honung i Sverige
          </note>
          <note>
            av Jens Holm (V)
          </note>
          <note>
            till statsrådet Sven-Erik Bucht (S)
          </note>
          <note>
            2014/15:524 Landsbygdsutvecklingen i Bergslagen
          </note>
          <note>
            av Olle Thorell (S)
          </note>
          <note>
            till statsrådet Sven-Erik Bucht (S)
          </note>
          <note>
            2014/15:502 Ökad konkurrenskraft i svensk mjölkproduktion
          </note>
          <note>
            av Sten Bergheden (M)
          </note>
          <note>
            till statsrådet Sven-Erik Bucht (S)
          </note>
          <note>
            2014/15:506 Cykel och kollektivtrafik
          </note>
          <note>
            av Boriana Åberg (M)
          </note>
          <note>
            till statsrådet Anna Johansson (S)
          </note>
          <note>
            2014/15:501 Hastighetsbegränsningar för husvagn
          </note>
          <note>
            av Sten Bergheden (M)
          </note>
          <note>
            till statsrådet Anna Johansson (S)
          </note>
          <note>
            2014/15:525 Trafikbuller och ohälsa
          </note>
          <note>
            av Karin Svensson Smith (MP)
          </note>
          <note>
            till statsrådet Gabriel Wikström (S)
          </note>
          <note>
            § 26 Kammaren åtskildes kl. 14.56 .
          </note>
          <note>
            Förhandlingarna leddes
          </note>
          <note>
            av talmannen från sammanträdets början till och med § 10 anf.
            42 (delvis),
          </note>
          <note>
            av förste vice talmannen därefter till och med § 16 anf. 87 (delvis)
            och
          </note>
          <note>
            av talmannen därefter till sammanträdets slut.
          </note>
          <note>
            Vid protokollet
          </note>
          <note>
            CLAES MÅRTENSSON
          </note>
          <note>
            /Eva-Lena Ekman
          </note>
          <note>
            Innehållsförteckning
          </note>
          <note>
            § 1 Justering av protokoll
          </note>
          <note>
            § 2 Avsägelse
          </note>
          <note>
            § 3 Anmälan om kompletteringsval
          </note>
          <note>
            § 4 Anmälan om förändringar i det sammansatta utrikes- och försvarsutskottet
          </note>
          <note>
            § 5 Anmälan om fördröjda svar på interpellationer
          </note>
          <note>
            § 6 Svar på interpellation 2014/15:542 om traineejobb
          </note>
          <note>
            Anf. 1 Arbetsmarknadsminister YLVA JOHANSSON (S)
          </note>
          <note>
            Anf. 2 LOTTA FINSTORP (M)
          </note>
          <note>
            Anf. 3 ROLAND UTBULT (KD)
          </note>
          <note>
            Anf. 4 Arbetsmarknadsminister YLVA JOHANSSON (S)
          </note>
          <note>
            Anf. 5 LOTTA FINSTORP (M)
          </note>
          <note>
            Anf. 6 ROLAND UTBULT (KD)
          </note>
          <note>
            Anf. 7 Arbetsmarknadsminister YLVA JOHANSSON (S)
          </note>
          <note>
            Anf. 8 LOTTA FINSTORP (M)
          </note>
          <note>
            Anf. 9 Arbetsmarknadsminister YLVA JOHANSSON (S)
          </note>
          <note>
            § 7 Svar på interpellation 2014/15:545 om diskriminering av äldre
            på arbetsmarknaden
          </note>
          <note>
            Anf. 10 Arbetsmarknadsminister YLVA JOHANSSON (S)
          </note>
          <note>
            Anf. 11 LOTTA FINSTORP (M)
          </note>
          <note>
            Anf. 12 JENNY PETERSSON (M)
          </note>
          <note>
            Anf. 13 Arbetsmarknadsminister YLVA JOHANSSON (S)
          </note>
          <note>
            Anf. 14 LOTTA FINSTORP (M)
          </note>
          <note>
            Anf. 15 JENNY PETERSSON (M)
          </note>
          <note>
            Anf. 16 Arbetsmarknadsminister YLVA JOHANSSON (S)
          </note>
          <note>
            Anf. 17 LOTTA FINSTORP (M)
          </note>
          <note>
            Anf. 18 Arbetsmarknadsminister YLVA JOHANSSON (S)
          </note>
          <note>
            § 8 Svar på interpellation 2014/15:552 om dialog mellan arbetsmarknadsministern
            och företag
          </note>
          <note>
            Anf. 19 Arbetsmarknadsminister YLVA JOHANSSON (S)
          </note>
          <note>
            Anf. 20 HANIF BALI (M)
          </note>
          <note>
            Anf. 21 Arbetsmarknadsminister YLVA JOHANSSON (S)
          </note>
          <note>
            Anf. 22 HANIF BALI (M)
          </note>
          <note>
            Anf. 23 Arbetsmarknadsminister YLVA JOHANSSON (S)
          </note>
          <note>
            Anf. 24 HANIF BALI (M)
          </note>
          <note>
            Anf. 25 Arbetsmarknadsminister YLVA JOHANSSON (S)
          </note>
          <note>
            § 9 Svar på interpellation 2014/15:562 om arbetstillfällen i
            Halland
          </note>
          <note>
            Anf. 26 Arbetsmarknadsminister YLVA JOHANSSON (S)
          </note>
          <note>
            Anf. 27 JÖRGEN WARBORN (M)
          </note>
          <note>
            Anf. 28 JENNY PETERSSON (M)
          </note>
          <note>
            Anf. 29 Arbetsmarknadsminister YLVA JOHANSSON (S)
          </note>
          <note>
            Anf. 30 JÖRGEN WARBORN (M)
          </note>
          <note>
            Anf. 31 JENNY PETERSSON (M)
          </note>
          <note>
            Anf. 32 Arbetsmarknadsminister YLVA JOHANSSON (S)
          </note>
          <note>
            Anf. 33 JÖRGEN WARBORN (M)
          </note>
          <note>
            Anf. 34 Arbetsmarknadsminister YLVA JOHANSSON (S)
          </note>
          <note>
            § 10 Svar på interpellation 2014/15:573 om regeringens ambitioner
            för nya jobb
          </note>
          <note>
            Anf. 35 Arbetsmarknadsminister YLVA JOHANSSON (S)
          </note>
          <note>
            Anf. 36 JENNY PETERSSON (M)
          </note>
          <note>
            Anf. 37 Arbetsmarknadsminister YLVA JOHANSSON (S)
          </note>
          <note>
            Anf. 38 JENNY PETERSSON (M)
          </note>
          <note>
            Anf. 39 HANIF BALI (M)
          </note>
          <note>
            Anf. 40 Arbetsmarknadsminister YLVA JOHANSSON (S)
          </note>
          <note>
            Anf. 41 JENNY PETERSSON (M)
          </note>
          <note>
            Anf. 42 HANIF BALI (M)
          </note>
          <note>
            Anf. 43 Arbetsmarknadsminister YLVA JOHANSSON (S)
          </note>
          <note>
            § 11 Svar på interpellation 2014/15:523 om bostadssituationen
            för asylsökande och flyktingar
          </note>
          <note>
            Anf. 44 Justitie- och migrationsminister MORGAN JOHANSSON (S)
          </note>
          <note>
            Anf. 45 ROLAND UTBULT (KD)
          </note>
          <note>
            Anf. 46 MIKAEL ESKILANDERSSON (SD)
          </note>
          <note>
            Anf. 47 Justitie- och migrationsminister MORGAN JOHANSSON (S)
          </note>
          <note>
            Anf. 48 ROLAND UTBULT (KD)
          </note>
          <note>
            Anf. 49 MIKAEL ESKILANDERSSON (SD)
          </note>
          <note>
            Anf. 50 Justitie- och migrationsminister MORGAN JOHANSSON (S)
          </note>
          <note>
            Anf. 51 ROLAND UTBULT (KD)
          </note>
          <note>
            Anf. 52 Justitie- och migrationsminister MORGAN JOHANSSON (S)
          </note>
          <note>
            § 12 Svar på interpellation 2014/15:529 om dåliga hyresvärdar
          </note>
          <note>
            Anf. 53 Justitie- och migrationsminister MORGAN JOHANSSON (S)
          </note>
          <note>
            Anf. 54 NOOSHI DADGOSTAR (V)
          </note>
          <note>
            Anf. 55 Justitie- och migrationsminister MORGAN JOHANSSON (S)
          </note>
          <note>
            Anf. 56 NOOSHI DADGOSTAR (V)
          </note>
          <note>
            Anf. 57 Justitie- och migrationsminister MORGAN JOHANSSON (S)
          </note>
          <note>
            Anf. 58 NOOSHI DADGOSTAR (V)
          </note>
          <note>
            Anf. 59 Justitie- och migrationsminister MORGAN JOHANSSON (S)
          </note>
          <note>
            § 13 Svar på interpellation 2014/15:565 om regler som borde hindra
            så kallade tältläger
          </note>
          <note>
            Anf. 60 Justitie- och migrationsminister MORGAN JOHANSSON (S)
          </note>
          <note>
            Anf. 61 MIKAEL ESKILANDERSSON (SD)
          </note>
          <note>
            Anf. 62 Justitie- och migrationsminister MORGAN JOHANSSON (S)
          </note>
          <note>
            Anf. 63 MIKAEL ESKILANDERSSON (SD)
          </note>
          <note>
            Anf. 64 Justitie- och migrationsminister MORGAN JOHANSSON (S)
          </note>
          <note>
            Anf. 65 MIKAEL ESKILANDERSSON (SD)
          </note>
          <note>
            Anf. 66 Justitie- och migrationsminister MORGAN JOHANSSON (S)
          </note>
          <note>
            § 14 Svar på interpellation 2014/15:518 om skuldsanering för
            företagare
          </note>
          <note>
            Anf. 67 Justitie- och migrationsminister MORGAN JOHANSSON (S)
          </note>
          <note>
            Anf. 68 OLA JOHANSSON (C)
          </note>
          <note>
            Anf. 69 Justitie- och migrationsminister MORGAN JOHANSSON (S)
          </note>
          <note>
            Anf. 70 OLA JOHANSSON (C)
          </note>
          <note>
            Anf. 71 Justitie- och migrationsminister MORGAN JOHANSSON (S)
          </note>
          <note>
            Anf. 72 OLA JOHANSSON (C)
          </note>
          <note>
            Anf. 73 Justitie- och migrationsminister MORGAN JOHANSSON (S)
          </note>
          <note>
            § 15 Svar på interpellation 2014/15:387 om arbetsgivaravgifterna
            i framtiden
          </note>
          <note>
            Anf. 74 Finansminister MAGDALENA ANDERSSON (S)
          </note>
          <note>
            Anf. 75 OLOF LAVESSON (M)
          </note>
          <note>
            Anf. 76 Finansminister MAGDALENA ANDERSSON (S)
          </note>
          <note>
            Anf. 77 OLOF LAVESSON (M)
          </note>
          <note>
            Anf. 78 Finansminister MAGDALENA ANDERSSON (S)
          </note>
          <note>
            Anf. 79 OLOF LAVESSON (M)
          </note>
          <note>
            Anf. 80 Finansminister MAGDALENA ANDERSSON (S)
          </note>
          <note>
            § 16 Svar på interpellation 2014/15:424 om friskvårdsavdrag för
            ridning
          </note>
          <note>
            Anf. 81 Finansminister MAGDALENA ANDERSSON (S)
          </note>
          <note>
            Anf. 82 ÅSA COENRAADS (M)
          </note>
          <note>
            Anf. 83 Finansminister MAGDALENA ANDERSSON (S)
          </note>
          <note>
            Anf. 84 ÅSA COENRAADS (M)
          </note>
          <note>
            Anf. 85 Finansminister MAGDALENA ANDERSSON (S)
          </note>
          <note>
            Anf. 86 ÅSA COENRAADS (M)
          </note>
          <note>
            Anf. 87 Finansminister MAGDALENA ANDERSSON (S)
          </note>
          <note>
            § 17 Svar på interpellation 2014/15:450 om regeringens brutna
            vallöfte om ROT-avdraget
          </note>
          <note>
            Anf. 88 Finansminister MAGDALENA ANDERSSON (S)
          </note>
          <note>
            Anf. 89 JAN ERICSON (M)
          </note>
          <note>
            Anf. 90 Finansminister MAGDALENA ANDERSSON (S)
          </note>
          <note>
            Anf. 91 JAN ERICSON (M)
          </note>
          <note>
            Anf. 92 Finansminister MAGDALENA ANDERSSON (S)
          </note>
          <note>
            Anf. 93 JAN ERICSON (M)
          </note>
          <note>
            Anf. 94 Finansminister MAGDALENA ANDERSSON (S)
          </note>
          <note>
            § 18 Svar på interpellation 2014/15:451 om arbetsgivaravgifterna
            för unga
          </note>
          <note>
            Anf. 95 Finansminister MAGDALENA ANDERSSON (S)
          </note>
          <note>
            Anf. 96 ARON MODIG (KD)
          </note>
          <note>
            Anf. 97 ROLAND UTBULT (KD)
          </note>
          <note>
            Anf. 98 Finansminister MAGDALENA ANDERSSON (S)
          </note>
          <note>
            Anf. 99 ARON MODIG (KD)
          </note>
          <note>
            Anf. 100 ROLAND UTBULT (KD)
          </note>
          <note>
            Anf. 101 Finansminister MAGDALENA ANDERSSON (S)
          </note>
          <note>
            Anf. 102 ARON MODIG (KD)
          </note>
          <note>
            Anf. 103 Finansminister MAGDALENA ANDERSSON (S)
          </note>
          <note>
            § 19 Svar på interpellation 2014/15:463 om slopat gåvoavdrag
          </note>
          <note>
            Anf. 104 Finansminister MAGDALENA ANDERSSON (S)
          </note>
          <note>
            Anf. 105 ARON MODIG (KD)
          </note>
          <note>
            Anf. 106 ROLAND UTBULT (KD)
          </note>
          <note>
            Anf. 107 Finansminister MAGDALENA ANDERSSON (S)
          </note>
          <note>
            Anf. 108 ARON MODIG (KD)
          </note>
          <note>
            Anf. 109 ROLAND UTBULT (KD)
          </note>
          <note>
            Anf. 110 Finansminister MAGDALENA ANDERSSON (S)
          </note>
          <note>
            Anf. 111 ARON MODIG (KD)
          </note>
          <note>
            Anf. 112 Finansminister MAGDALENA ANDERSSON (S)
          </note>
          <note>
            § 20 Svar på interpellation 2014/15:489 om skatteförslag som
            påverkar landets pensionärer
          </note>
          <note>
            Anf. 113 Finansminister MAGDALENA ANDERSSON (S)
          </note>
          <note>
            Anf. 114 ANETTE ÅKESSON (M)
          </note>
          <note>
            Anf. 115 Finansminister MAGDALENA ANDERSSON (S)
          </note>
          <note>
            Anf. 116 ANETTE ÅKESSON (M)
          </note>
          <note>
            Anf. 117 Finansminister MAGDALENA ANDERSSON (S)
          </note>
          <note>
            Anf. 118 Anette Åkesson (M)
          </note>
          <note>
            Anf. 119 Finansminister MAGDALENA ANDERSSON (S)
          </note>
          <note>
            § 21 Svar på interpellation 2014/15:493 om äldre på framtidens
            arbetsmarknad
          </note>
          <note>
            Anf. 120 Finansminister MAGDALENA ANDERSSON (S)
          </note>
          <note>
            Anf. 121 KATARINA BRÄNNSTRÖM (M)
          </note>
          <note>
            Anf. 122 Finansminister MAGDALENA ANDERSSON (S)
          </note>
          <note>
            Anf. 123 KATARINA BRÄNNSTRÖM (M)
          </note>
          <note>
            Anf. 124 Finansminister MAGDALENA ANDERSSON (S)
          </note>
          <note>
            Anf. 125 KATARINA BRÄNNSTRÖM (M)
          </note>
          <note>
            Anf. 126 Finansminister MAGDALENA ANDERSSON (S)
          </note>
          <note>
            § 22 Svar på interpellation 2014/15:498 om Europarådets konvention
            mot handel med mänskliga organ
          </note>
          <note>
            Anf. 127 Statsrådet GABRIEL WIKSTRÖM (S)
          </note>
          <note>
            Anf. 128 OLOF LAVESSON (M)
          </note>
          <note>
            Anf. 129 Statsrådet GABRIEL WIKSTRÖM (S)
          </note>
          <note>
            Anf. 130 OLOF LAVESSON (M)
          </note>
          <note>
            Anf. 131 Statsrådet GABRIEL WIKSTRÖM (S)
          </note>
          <note>
            Anf. 132 OLOF LAVESSON (M)
          </note>
          <note>
            Anf. 133 Statsrådet GABRIEL WIKSTRÖM (S)
          </note>
          <note>
            § 23 Anmälan om interpellationer
          </note>
          <note>
            § 24 Anmälan om frågor för skriftliga svar
          </note>
          <note>
            § 25 Anmälan om skriftliga svar på frågor
          </note>
          <note>
            § 26 Kammaren åtskildes kl. 14.56.
          </note>
          <note>
            Tryck: Elanders, Vällingby 2015
          </note>
        </div>
      </body>
    </text>
  </TEI>
</teiCorpus>
